

Samyuttanikaya 2

Input by the Sri Lanka Tripitaka Project


[PTS Vol S - 4] [\z S /] [\f IV /]    
[PTS Page 001] [\q   1/]     
[BJT Vol S - 4] [\z S /] [\w IV /]    
[BJT Page 002] [\x   2/]     
Suttantapiṭake
Saṃyuttanikāyo
Catutthobhāgo
Saḷāyatanasaṃyuttaṃ
1. Aniccavaggo



THIS GRETIL TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.

Text converted to Unicode (UTF-8).
(This file is to be used with a UTF-8 font and your browser's VIEW configuration
set to UTF-8.)



description:multibyte sequence:
long a  ā   
long A  Ā   
long i  ī   
long I  Ī   
long u  ū   
long U  Ū   
vocalic r  ṛ  
vocalic R  Ṛ  
long vocalic r  ṝ  
vocalic l  ḷ  
vocalic L  Ḷ  
long vocalic l  ḹ  
velar n  ṅ  
velar N  Ṅ  
palatal n  ñ   
palatal N  Ñ   
retroflex t  ṭ  
retroflex T  Ṭ  
retroflex d  ḍ  
retroflex D  Ḍ  
retroflex n  ṇ  
retroflex N  Ṇ  
palatal s  ś   
palatal S  Ś   
retroflex s  ṣ  
retroflex S  Ṣ  
anusvara  ṃ  
visarga  ḥ  
long e  ē   
long o  ō   
l underbar  ḻ  
r underbar  ṟ  
n underbar  ṉ  
k underbar  ḵ  
t underbar  ṯ  



Unless indicated otherwise, accents have been dropped in order 
to facilitate word search.

For a comprehensive list of GRETIL encodings and formats see:
http://gretil.sub.uni-goettingen.de/gretil/gretdiac.pdf
and
http://gretil.sub.uni-goettingen.de/gretil/gretdias.pdf

For further information see:
http://gretil.sub.uni-goettingen.de/gretil.htm







Namo tassa bhagavato arahato sammāsambuddhassa. 
1. 1. 1
Ajjhattāniccasuttaṃ 
1. Evaṃ me sutaṃ, ekaṃ samayaṃ bhagavā sāvatthīyaṃ viharati jetavane anāthapiṇḍikassa
ārāme. Tatra kho bhagavā bhikkhū āmantesi "bhikkhavo" ti. "Bhadante" ti te bhikkhū
bhagavato paccassosuṃ. Bhagavā etadavoca:

Cakkhuṃ bhikkhave aniccaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā
taṃ netaṃ mama, neso'hamasmi, na me'so attā, ti evametaṃ yathābhūtaṃ sammappaññāya
daṭṭhabbaṃ. 

Sotaṃ aniccaṃ, yadaniccaṃ taṃ dukkhaṃ, yaṃ dukkhaṃ tadanattā yadanattā taṃ netaṃ mama,
neso'hamasmi, na me so attā'ti evametaṃ yathābhūtaṃ sammappaññāya daṭṭhabbaṃ. 

Ghānaṃ aniccaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ
mama, ne so'hamasmi, na me so attā'ti evametaṃ yathābhūtaṃ sammappaññāya daṭṭhabbaṃ. 

[BJT Page 004] [\x   4/]     

Jivhā aniccā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na me so attā' ti evametaṃ yathābhūtaṃ sammappaññāya daṭṭhabbaṃ. 

Kāyo anicco, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na me so attā' ti evametaṃ yathābhūtaṃ sammappaññāya daṭṭhabbaṃ. 

Mano anicco, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na me so attā' ti evametaṃ yathābhūtaṃ sammappaññāya daṭṭhabbaṃ. 

[PTS Page 002] [\q   2/]      evaṃ passaṃ bhikkhave sutavā ariyasāvako cakkhusmīmpi
nibbindati, sotasmīmpi nibbindati, ghānasmimpi nibbindati, jivhāyapi nibbindati,
kāyasmimpi nibbindati, manasmimpi nibbindati, nibbindaṃ virajjati, virāgā vimuccati,
vimuttasmiṃ vimuttamiti ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ,
nāparaṃ itthattāyāti pajānātīti. 

1. 1. 2
Ajjhattadukkhasuttaṃ 2. Sāvatthiyaṃ
Cakkhuṃ bhikkhave dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na meso attā" ti evametaṃ yathābhūtaṃ sammappaññāya daṭṭhabbaṃ. 
Sotaṃ dukkhaṃ, yaṃ dukkhaṃ tadanattā, yadanattā taṃ netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. 

Ghānaṃ dukkhaṃ, yaṃ dukkhaṃ tadanattā, yadanattā taṃ netaṃ mama, ne so' hamasmi. Na
meso attā' ti evametaṃ yathābhūtaṃ sammappaññāya daṭṭhabbaṃ. 
Jivhā dukkhā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na meso attā' ti evametaṃ yathābhūtaṃ sammappaññāya daṭṭhabbaṃ. 

Kāyo dukkho, yaṃ dukkhaṃ tadanattā, yadanattā taṃ netaṃ mama, neso'hamasmi, na meso
attā' ti evametaṃ yathābhūtaṃ sammappaññāya daṭṭhabbaṃ. 

Mano dukkho, yaṃ dukkhaṃ, tadanattā, yadanattā taṃ netaṃ mama, neso'hamasmi, na meso
attā" ti evametaṃ yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati, nibbindaṃ virajjati, virāgā vimuccati, vimuttasmiṃ vimuttamiti
ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

[BJT Page 006] [\x   6/]     
1. 1. 3
Ajjhattānattasuttaṃ 3. Sāvatthiyaṃ
Cakakhuṃ bhikkhave anattā, yadanattā taṃ "netaṃ mama, neso'hamasmi, na meso attāti
evametaṃ yathābhūtaṃ sammappaññāya daṭṭhabbaṃ. 

Sotaṃ anattā, yadaniccaṃ taṃ dukkhaṃ, yaṃ dukkhaṃ tadanattā yadanattā taṃ netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 

Ghānaṃ anattā, yadanattā taṃ netaṃ mama, ne so' hamasmi. Na meso attā' ti evametaṃ
yathābhūtaṃ sammappaññāya daṭṭhabbaṃ. 
Jivhā anattā, yadanattā taṃ netaṃ mama, neso'hamasmi, na meso attā' ti evametaṃ
yathābhūtaṃ sammappaññāya daṭṭhabbaṃ. 

Kāyo anattā, yadanattā taṃ netaṃ mama, neso'hamasmi, na meso attā' ti evametaṃ
yathābhūtaṃ sammappaññāya daṭṭhabbaṃ. 

Mano anattā, yadanattā taṃ netaṃ mama, neso'hamasmi, na meso attā" ti evametaṃ
yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati, nibbindaṃ virajjati, virāgā vimuccati, vimuttasmiṃ vimuttamiti
ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 1. 4
Bāhirāniccasuttaṃ
4. Sāvatthiyaṃ
Rūpaṃ bhikkhave aniccaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
netaṃ mama, [PTS Page 003] [\q   3/]      neso'hamasmi, na meso attāti evametaṃ
yathābhūtaṃ sammappaññāya daṭṭhabbaṃ. 

Saddā aniccā, yadaniccaṃ taṃ dukkhaṃ, yaṃ dukkhaṃ tadanattā yadanattā taṃ netaṃ mama,
neso'hamasmi, na meso attāti evametaṃ yathābhūtaṃ sammappaññāya daṭṭhabbaṃ. 

Gandhā aniccā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ
mama, ne so' hamasmi, na meso attāti ti evametaṃ yathābhūtaṃ sammappaññāya
daṭṭhabbaṃ. 
Rasā aniccā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ mama,
neso'hamasmi, na meso attāti evametaṃ yathābhūtaṃ sammappaññāya daṭṭhabbaṃ. 

Poṭṭhabbā aniccā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ
mama, neso'hamasmi, na meso attāti evametaṃ yathābhūtaṃ sammappaññāya daṭṭhabbaṃ. 

Dhammā aniccā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ
mama neso'hamasmi, na meso attāti evametaṃ yathābhūtaṃ sammappaññāya daṭṭhabbaṃ. 

Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati, nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti,
khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

[BJT Page 008] [\x   8/]     
1. 1. 5
Bāhiradukkhasuttaṃ
5. Sāvatthiyaṃ
Rūpā bhikkhave dukkhā, yaṃ dukkhaṃ tadanattā, yadanattā taṃ netaṃ mama, neso'
hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 

Saddā dukkhā, yaṃ dukkhaṃ tadanattā. Yadanattā taṃ netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. 

Gandhā dukkhā, yaṃ dukkhaṃ tadanattā, yadanattā taṃ netaṃ mama, neso' hamasmi. Na
meso attā' ti evametaṃ yathābhūtaṃ sammappaññāya daṭṭhabbaṃ. 

Rasā dukkhā, yaṃ dukkhaṃ tadanattā, yadanattā taṃ netaṃ mama, neso' hamasmi, na meso
attā' ti evametaṃ yathābhūtaṃ sammappaññāya daṭṭhabbaṃ. 

Poṭṭhabbā dukkhā, yaṃ dukkhaṃ tadanattā, yadanattā taṃ netaṃ mama, neso' hamasmi, na
meso attā' ti evametaṃ yathābhūtaṃ sammappaññāya daṭṭhabbaṃ. 

Dhammā dukkhā, yaṃ dukkhaṃ tadanattā, yadanattā taṃ netaṃ mama, neso' hamasmi, na
meso attā' ti evametaṃ yathābhūtaṃ sammappaññāya daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi nibbindati
ghānasmimpi nibbindati, jivhāyapi nibbindati, kāyasmimpi nibbindati, manasmimpi
nibbindati, nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti,
khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 1. 6
Bāhirānattasuttaṃ
6. Sāvatthiyaṃ
Rūpā bhikkhave anattā, yadanattā taṃ netaṃ mama, neso'hamasmi, na meso attā' ti evametaṃ
yathābhūtaṃ sammappaññāya daṭṭhabbaṃ. 

Saddā bhikkhave anattā, yadanattā taṃ netaṃ mama, neso'hamasmi, na meso attā' ti
evametaṃ yathābhūtaṃ sammappaññāya daṭṭhabbaṃ. 

Gandhā bhikkhave anattā, yadanattā taṃ netaṃ mama, neso'hamasmi, na meso attā' ti
evametaṃ yathābhūtaṃ sammappaññāya daṭṭhabbaṃ. 

Rasā bhikkhave anattā, yadanattā taṃ netaṃ mama, neso'hamasmi, na meso attā' ti evametaṃ
yathābhūtaṃ sammappaññāya daṭṭhabbaṃ. 

Poṭṭhabbā bhikkhave anattā, yadanattā taṃ netaṃ mama, neso'hamasmi, na meso attā' ti
evametaṃ yathābhūtaṃ sammappaññāya daṭṭhabbaṃ. 

Dhammā bhikkhave anattā, yadanattā taṃ netaṃ mama, neso'hamasmi, na meso attā' ti
evametaṃ yathābhūtaṃ sammappaññāya daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati, nibbindaṃ virajjati, virāgā vimuccati, vimuttasmiṃ vimuttamiti
ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 1. 7
Dutiyaajajhattāniccasuttaṃ
7. [PTS Page 004] [\q   4/]      sāvatthiyaṃ cakkhuṃ bhikkhave aniccaṃ atītānāgataṃ, ko
pana vādo paccuppannassa, evaṃ passaṃ bhikkhave sutavā ariyasāvako atītasmiṃ-1
cakkhusmiṃ anapekho-2. Hoti, anāgataṃ cakkhuṃ nābhinandati, paccappannassa cakkhussa
nibbidāya virāgāya nirodhāya paṭipanno hoti. 
1. Atītasamimpi - sīmu, sī 1. 2. Anapekkho - machasaṃ, syā. 

[BJT Page 010] [\x  10/]     

Sotaṃ aniccaṃ atītānāgataṃ, ko pana vādo paccuppannassa, evaṃ passaṃ bhikkhave sutavā
ariyasāvako atītasmiṃ sotasmiṃ anapekho hoti, anāgataṃ sotaṃ nābhinandati
paccuppannassa sotassassa nibbidāya virāgāya nirodhāya paṭipanno hoti. 

Ghānaṃ aniccaṃ atītānāgataṃ, ko pana vādo paccuppannassa, evaṃ passaṃ bhikkhave sutavā
ariyasāvako atītasmiṃ ghānasmiṃ anapekho hoti, anāgataṃ ghānaṃ nābhinandati,
paccuppannassa ghānassa nibbidāya virāgāya nirodhāya paṭipanno hoti. 

Jivhā aniccā atītānāgatā. Ko pana vādo paccuppannāya, evaṃ passaṃ bhikkhave sutavā
ariyasāvako atītāya jivhāya anapekho hoti, anāgataṃ jivhaṃ nābhinandati, paccuppannāya
jivhāya nibbidāya nirodhāya paṭipanno hoti. 

Kāyo anicco atītānāgato, ko pana vādo paccuppannassa, evaṃ passaṃ bhikkhave sutavā
ariyasāvako atītasmiṃ kāyasmiṃ anapekho hoti, anāgataṃ kāyaṃ nābhinandati,
paccuppannassa kāyassa nibbidāya virāgāya nirodhāya paṭipanno hoti. 

Mano anicco atītānāgato, ko pana vādo paccuppannassa, evaṃ passaṃ bhikkhave sutavā
ariyasāvako atītasmiṃ manasmiṃ anapekho hoti, anāgataṃ manaṃ nābhinandati,
paccuppannassa manassa nibbidāya virāgāya nirodhāya paṭipanno hotīti. 

1. 1. 8
Dutiya ajjhattadukkhasuttaṃ
8. Sāvatthiyaṃ. Cakkhuṃ bhikkhave dukkhaṃ atītānāgataṃ. Ko pana vādo paccuppannassa.
Evaṃ passaṃ bhikkhave sutavā ariyasāvako atītasmiṃ cakkhusmiṃ anapekho hoti, anāgataṃ
cakkhuṃ nābhinandati, paccuppannassa cakkhussa nibbidāya virāgāya nirodhāya paṭipanno
hoti. 
Sotaṃ dukkhaṃ atītānāgataṃ. Ko pana vādo paccuppannassa. Evaṃ passaṃ bhikkhave sutavā
ariyasāvako atītasmiṃ sotasmiṃ anapekho hoti, anāgataṃ sotaṃ nābhinandati,
paccuppannassa sotassa nibbidāya virāgāya nirodhāya paṭipanno hoti. 

Ghānaṃ bhikkhave dukkhaṃ atītānāgataṃ. Ko pana vādo paccuppannassa. Evaṃ passaṃ
bhikkhave sutavā ariyasāvako atītasmiṃ ghānasmiṃ anapekho hoti, anāgataṃ ghānaṃ
nābhinandati, paccuppannassa ghānassa nibbidāya virāgāya nirodhāya paṭipanno hoti. Jivhā
dukkhā atītānāgatā. Ko pana vādo paccuppannāya. Evaṃ passaṃ bhikkhave sutavā
ariyasāvako atītāya jivhāya anapekho hoti, anāgataṃ jivhaṃ nābhinandati, paccuppannāya
jivhāya nibbidāya virāgāya nirodhāya paṭipanno hoti. 

Kāyo bhikkhave dukkho atītānāgato. Ko pana vādo paccuppannassa. Evaṃ passaṃ
bhikkhave sutavā ariyasāvako atītasmiṃ kāyasmiṃ anapekho hoti, anāgataṃ kāyaṃ
nābhinandati, paccuppannassa kāyassa nibbidāya virāgāya nirodhāya paṭipanno hoti. 
Mano dukkho atītānāgato. Ko pana vādo paccuppannassa. Evaṃ passaṃ bhikkhave sutavā
ariyasāvako atītasmiṃ manasmiṃ anapekho hoti, anāgataṃ manaṃ nābhinandati,
paccuppannassa manassa nibbidāya virāgāya nirodhāya paṭipanno hotīti. 
1. 1. 9
Dutiya ajjhattānatta suttaṃ
9. Sāvatthiyaṃ
Cakkhuṃ bhikkhave anattā atītānāgataṃ. Ko pana vādo paccuppannassa. Evaṃ passaṃ
bhikkhave sutavā [PTS Page 005] [\q   5/]      ariyasāvako atītasmiṃ cakkhusmiṃ anapekho
hoti, anāgataṃ cakkhuṃ nābhinandati, paccuppannassa cakkhussa nibbidāya virāgāya
nirodhāya paṭipanno hoti. 
Sotaṃ bhikkhave anattā atītānāgataṃ. Ko pana vādo paccuppannassa. Evaṃ passaṃ
bhikkhave sutavā ariyasāvako atītasmiṃ sotasmiṃ anapekho hoti, anāgataṃ sotaṃ
nābhinandati, paccuppannassa sotassa nibbidāya virāgāya nirodhāya paṭipanno hoti. 

Ghānaṃ bhikkhave anattā atītānāgataṃ. Ko pana vādo paccuppannassa. Evaṃ passaṃ
bhikkhave sutavā ariyasāvako atītasmiṃ ghānasmiṃ anapekho hoti, anāgataṃ ghānaṃ
nābhinandati, paccuppannassa ghānassa nibbidāya virāgāya nirodhāya paṭipanno hoti. 

Jivhā bhikkhave anattā atītānāgatā. Ko pana vādo paccuppannāya. Evaṃ passaṃ bhikkhave
sutavā ariyasāvako atītasmiṃ jivhāya anapekho hoti, anāgataṃ jivhaṃ nābhinandati,
paccuppannāya jivhāya nibbidāya virāgāya nirodhāya paṭipanno hoti. 

Kāyo bhikkhave anattā atītānāgato. Ko pana vādo paccuppannassa. Evaṃ passaṃ bhikkhave
sutavā ariyasāvako atītasmiṃ kāyasmiṃ anapekho hoti, anāgataṃ kāyaṃ nābhinandati,
paccuppannassa kāyassa nibbidāya virāgāya nirodhāya paṭipanno hoti. 

Mano bhikkhave anattā atītānāgato. Ko pana vādo paccuppannassa. Evaṃ passaṃ bhikkhave
sutavā ariyasāvako atītasmiṃ manasmiṃ anapekho hoti, anāgataṃ manaṃ nābhinandati,
paccuppannassa manassa nibbidāya virāgāya nirodhāya paṭipanno hotīti. 
[BJT Page 012] [\x  12/]     

1. 1. 10
Dutiya bāhirāniccasuttaṃ 
10. Sāvatthiyaṃ 
Rūpā bhikkhave aniccā atītānāgatā. Ko pana vādo paccuppannānaṃ, evaṃ passaṃ bhikkhave
sutavā ariyasāvako atītesu rūpesu anapekho hoti, anāgate rūpe nābhinandati,
paccuppannānaṃ rūpānaṃ nibbidāya virāgāya nirodhāya paṭipanno hoti. 
Saddā bhikkhave aniccā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu saddesu anapekho hoti, anāgate sadde nābhinandati,
paccuppannānaṃ saddānaṃ nibbidāya virāgāya nirodhāya paṭipanno hoti. 
Gandhā bhikkhave aniccā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu gandhesu anapekho hoti, anāgate gandhe
nābhinandati, paccuppannānaṃ gandhānaṃ nibbidāya virāgāya nirodhāya paṭipanno hoti. 
Rasā bhikkhave aniccā atītānāgatā. Ko pana vādo paccuppannānaṃ, evaṃ passaṃ bhikkhave
sutavā ariyasāvako atītesu rasesu anapekho hoti, anāgate rase nābhinandati,
paccuppannānaṃ rasānaṃ nibbidāya virāgāya nirodhāya paṭipanno hoti. 
Phoṭṭhabbā bhikkhave aniccā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu phoṭṭhabbesu anapekho hoti, anāgate phoṭṭhabbe
nābhinandati, paccuppannānaṃ phoṭṭhabbānaṃ nibbidāya virāgāya nirodhāya paṭipanno
hoti. 

Dhammā bhikkhave aniccā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu dhammesu anapekho hoti, anāgate dhamme
nābhinandati, paccuppannānaṃ dhammānaṃ nibbidāya virāgāya nirodhāya paṭipanno hotīti. 
1. 1. 11
Dutiya bāhiradukkhasuttaṃ
11. Sāvatthiyaṃ
Rūpā bhikkhave dukkhā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu rūpesu anapekho hoti, anāgate rūpe nābhinandati,
paccuppannānaṃ rūpānaṃ nibbidāya virāgāya nirodhāya paṭipanno hoti. 
[PTS Page 006] [\q   6/]      
Saddā bhikkhave dukkhā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu saddesu anapekho hoti, anāgate sadde nābhinandati,
paccuppannānaṃ saddānaṃ nibbidāya virāgāya nirodhāya paṭipanno hoti. 
Gandhā bhikkhave dukkhā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu gandhesu anapekho hoti, anāgate gandhe
nābhinandati, paccuppannānaṃ gandhānaṃ nibbidāya virāgāya nirodhāya paṭipanno hoti. 
Rasā bhikkhave dukkhā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu rasesu anapekho hoti, anāgate rase nābhinandati,
paccuppannānaṃ rasānaṃ nibbidāya virāgāya nirodhāya paṭipanno hoti. 
Phoṭṭhabbā bhikkhave dukkhā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu phoṭṭhabbesu anapekho hoti, anāgate phoṭṭhabbe
nābhinandati, paccuppannānaṃ phoṭṭhabbānaṃ nibbidāya virāgāya nirodhāya paṭipanno
hoti. 

Dhammā bhikkhave dukkhā atītānāgatā. Ko pana vādo paccuppannānaṃ. Evaṃ passaṃ
bhikkhave sutavā ariyasāvako atītesu dhammesu anapekho hoti, anāgate dhamme
nābhinandati, paccuppannānaṃ dhammānaṃ nibbidāya virāgāya nirodhāya paṭipanno hotīti. 

1. 1. 12
Dutiya bāhirānattasuttaṃ 
12. Sāvatthiyaṃ:

Rūpā bhikkhave anattā atītānāgatā. Ko pana vādo paccuppannānaṃ, evaṃ passaṃ bhikkhave
sutavā ariyasāvako atītesu rūpesu anapekho hoti, anāgate rūpe nābhinandati,
paccuppannānaṃ rūpānaṃ nibbidāya virāgāya nirodhāya paṭipanno hoti. 
Saddā bhikkhave anattā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu saddesu anapekho hoti, anāgate sadde nābhinandati,
paccuppannānaṃ saddānaṃ nibbidāya virāgāya nirodhāya paṭipanno hoti. 
Gandhā bhikkhave anattā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu gandhesu anapekho hoti, anāgate gandhe
nābhinandati, paccuppannānaṃ gandhānaṃ nibbidāya virāgāya nirodhāya paṭipanno hoti. 
Rasā bhikkhave anattā atītānāgatā. Ko pana vādo paccuppannānaṃ, evaṃ passaṃ bhikkhave
sutavā ariyasāvako atītesu rasesu anapekho hoti, anāgate rase nābhinandati,
paccuppannānaṃ rasānaṃ nibbidāya virāgāya nirodhāya paṭipanno hoti. 
Phoṭṭhabbā bhikkhave anattā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu phoṭṭhabbesu anapekho hoti, anāgate phoṭṭhabbe
nābhinandati, paccuppannānaṃ phoṭṭhabbānaṃ nibbidāya virāgāya nirodhāya paṭipanno
hoti. 
Dhammā bhikkhave anattā atītānāgatā. Ko pana vādo paccuppannānaṃ, evaṃ passaṃ
bhikkhave sutavā ariyasāvako atītesu dhammesu anapekho hoti, anāgate dhamme
nābhinandati, paccuppannānaṃ dhammānaṃ nibbidāya virāgāya nirodhāya paṭipanno hotīti. 
Aniccavaggo paṭhamo. 

Tassuddānaṃ:

Aniccaṃ dukkhaṃ anattā ca tayo ajjhattabāhirā
Yadaniccena tayo vuttā te te ajjhattabāhirā. 

[BJT Page 014] [\x  14/]     

2. Yamakavaggo
1. 2. 1
Sambodhasuttaṃ

13. Sāvatthiyaṃ: 
Pubbeva me bhikkhave sambodhā anabhisambuddhassa [PTS Page 007] [\q   7/]     
bodhisattasseva sato etadahosi. Ko nu kho cakkhussa assādo, ko ādīnavo, kiṃ nissaraṇaṃ, 
Ko sotassa assādo, ko ādīnavo, kiṃ nissaraṇaṃ, 
Ko ghānassa assādo, ko ādīnavo, kiṃ nissaraṇaṃ, 
Ko jivhāya assādo, ko ādīnavo, kiṃ nissaraṇaṃ, 
Ko kāyassa assādo, ko ādīnavo, kiṃ nissaraṇaṃ, 
Ko manassa assādo, ko ādīnavo, kiṃ nissaraṇanti. 

Tassa mayhaṃ bhikkhave etadahosi: yaṃ kho cakkhuṃ paṭicca uppajjati sukhaṃ somanassaṃ
ayaṃ cakkhussa assādo, yaṃ cakkhuṃ aniccaṃ dukkhaṃ vipariṇāmadhammaṃ ayaṃ
cakkhussa ādīnavo, yo cakkhusmiṃ chandarāgavinayo chandarāgappahānaṃ idaṃ cakkhussa
nissaraṇaṃ, 
Yaṃ kho sotaṃ paṭicca uppajjati sukhaṃ somanassaṃ ayaṃ sotassa assādo, yaṃ sotaṃ aniccaṃ
dukkhaṃ vipariṇāmadhammaṃ ayaṃ sotassa ādīnavo, yo sotasmiṃ chandarāgavinayo
chandarāgappahānaṃ idaṃ sotassa nissaraṇaṃ, 
Yaṃ kho ghānaṃ paṭicca uppajjati sukhaṃ somanassaṃ ayaṃ ghānassa assādo, yaṃ ghānaṃ
aniccaṃ dukkhaṃ vipariṇāmadhammaṃ ayaṃ ghānassa ādīnavo, yo ghānasmiṃ
chandarāgavinayo chandarāgappahānaṃ idaṃ ghānassa nissaraṇaṃ, 

Yaṃ kho jivhaṃ paṭicca uppajjati sukhaṃ somanassaṃ ayaṃ jivhāya assādo, yā jivhā aniccā
dukkhā vipariṇāmadhammā ayaṃ jivhāya ādīnavo, yo jivhāya chandarāgavinayo
chandarāgappahānaṃ idaṃ jivhāya nissaraṇaṃ, 

Yaṃ kho kāyaṃ paṭicca uppajjati sukhaṃ somanassaṃ ayaṃ kāyassa assādo, yo kāyo anicco
dukkho viparināmadhammo ayaṃ kāyassa ādīnavo, yo kāyasmiṃ chandarāgavinayo
chandarāgappahānaṃ idaṃ kāyassa nissaraṇaṃ, 

Yaṃ kho manaṃ paṭicca uppajjati sukhaṃ somanassaṃ ayaṃ manassa assādo, yo mano anicco
dukkho vipariṇāmadhammo ayaṃ manassa ādīnavo, yo manasmiṃ chandarāgavinayo
chandarāgappahānaṃ idaṃ manassa nissaraṇaṃ, yaṃ manaṃ paṭicca upapajjati sukhaṃ
somanassaṃ, ayaṃ manassa assādo, yo mano anicco dukkho vipariṇāmadhammo ayaṃ
manassa ādīnavo, yo manasmiṃ chandarāgavinayo chandarāgappahānaṃ idaṃ manassa
nissaraṇaṃ. 

Yāvakīvañcāhaṃ bhikkhave imesaṃ channaṃ ajjhattikānaṃ āyatanānaṃ evaṃ assādañca
assādato ādīnavañca ādīnavato nissaraṇañca nissaraṇato yathābhūtaṃ nābbhaññāsiṃ, neva
tāvāhaṃ bhikkhave sadevake loke samārake sabrahmake sassamaṇabrāhmaṇiyā pajāya
sadeva manussāya anuttaraṃ sammāsambodhiṃ abhisambuddhoti-2 paccaññāsiṃ. 
Yato ca kho' haṃ bhikkhave imesaṃ channaṃ ajjhattikānaṃ āyatanānaṃ evaṃ assādañca
assādato ādīnavañca ādīnavato nissaraṇañca nissaraṇato yathābhūtaṃ abbhaññāsiṃ,
athāhaṃ bhikkhave sadevake loke samārake sabrahmake sassamaṇabrāhmaṇiyā pajāya
sadeva manussāya anuttaraṃ sammāsambodhiṃ abhisambuddhoti paccaññāsiṃ. [PTS Page
008] [\q   8/]      ñāṇañca pana me dassanaṃ udapādi, akuppā me cetovimutti ayamantimā
jāti, natthidāni punabbhavoti. 
------------------------
1. Mano - machasaṃ 2. Abhisambuddho - sī. Mu. 

[BJT Page 016] [\x  16/]     
1. 2. 2
Dutiya sambodhasuttaṃ
14 Sāvatthiyaṃ
Pubbeva me bhikkhave sambodhā anabhisambuddhassa bodhisattasseva sato etadahosi: 

Ko nu kho rūpānaṃ assādo, ko ādīnavo, kiṃ nissaraṇaṃ. 

Ko nu kho saddānaṃ assādo, ko ādīnavo, kiṃ nissaraṇaṃ. 

Ko nu kho gandhānaṃ assādo, ko ādīnavo, kiṃ nissaraṇaṃ. 

Ko nu kho rasānaṃ assādo, ko ādīnavo, kiṃ nissaraṇaṃ. 

Ko nu kho poṭṭhabbānaṃ assādo, ko ādīnavo, kiṃ nissaraṇaṃ. 

Ko nu kho dhammānaṃ assādo, ko ādīnavo, kiṃ nissaraṇanti. 

Tassa mayhaṃ bhikkhave etadahosi. 
Yaṃ kho rūpe paṭicca uppajjati sukhaṃ somanassaṃ ayaṃ rūpānaṃ assādo. Ye1 rūpā aniccā
dukkhā vipariṇāmadhammā ayaṃ rūpānaṃ ādīnavo. Yo rūpesu chandarāgavinayo
chandarāgappahānaṃ, idaṃ rūpānaṃ nissaraṇaṃ. 
Yaṃ kho sadde paṭicca uppajjati sukhaṃ somanassaṃ ayaṃ saddānaṃ assādo. Ye saddā
aniccā dukkhā vipariṇāmadhammā ayaṃ saddānaṃ ādīnavo. Yo saddesu chandarāgavinayo
chandarāgappahānaṃ, idaṃ saddānaṃ nissaraṇaṃ. 
Yaṃ kho gandhe paṭicca uppajjati sukhaṃ somanassaṃ ayaṃ gandhānaṃ assādo. Ye gandhā
aniccā dukkhā vipariṇāmadhammā ayaṃ gandhānaṃ ādīnavo. Yo gandhesu
chandarāgavinayo chandarāgappahānaṃ, idaṃ gandhānaṃ nissaraṇaṃ. 
Yaṃ kho rase paṭicca uppajjati sukhaṃ somanassaṃ ayaṃ rasānaṃ assādo. Ye rasā aniccā
dukkhā vipariṇāmadhammā ayaṃ rasānaṃ ādīnavo. Yo rasesu chandarāgavinayo
chandarāgappahānaṃ, idaṃ rasānaṃ nissaraṇaṃ. 
Yaṃ kho poṭṭhabbe paṭicca uppajjati sukhaṃ somanassaṃ ayaṃ poṭṭhabbānaṃ assādo. Ye
poṭṭhabbā aniccā dukkhā vipariṇāmadhammā ayaṃ poṭṭhabbānaṃ ādīnavo. Yo
poṭṭhabbesu chandarāgavinayo chandarāgappahānaṃ, idaṃ poṭṭhabbānaṃ nissaraṇaṃ. 
Yaṃ kho dhamme paṭicca uppajjati sukhaṃ somanassaṃ ayaṃ dhammānaṃ assādo. Ye
dhammā aniccā dukkhā vipariṇāmadhammā ayaṃ dhammānaṃ ādīnavo, yo dhammesu
chandarāgavinayo chandarāgappahānaṃ idaṃ dhammānaṃ nissaraṇaṃ. 
Yāvakīvañcāhaṃ bhikkhave imesaṃ channaṃ bāhirānaṃ āyatanānaṃ evaṃ assādañca
assādato, ādīnavañca ādīnavato, nissaraṇañca nissaraṇato yathābhūtaṃ nābbhaññāsiṃ, neva
tāvāhaṃ bhikkhave sadevake loke samārake sabrahmake sassamaṇabrāhmaṇiyā pajāya
sadeva manussāya anuttaraṃ sammāsambodhiṃ abhisambuddhoti paccaññāsiṃ. 
Yato ca kho' haṃ bhikkhave imesaṃ channaṃ ajjhattikānaṃ āyatanānaṃ evaṃ assādañca
assādato ādinavañca ādīnavato nissaraṇañca nissaraṇato yathābhūtaṃ abbhaññāsiṃ, athāhaṃ
bhikkhave sadevake loke samārake sabrahmake sassamaṇabrāhmaṇiyā pajāya sadeva
manussāya anuttaraṃ sammāsambodhiṃ abhisambuddhoti paccaññāsiṃ. Ñāṇañca pana me
dassanaṃ udapādi, akuppā me ceto vimutti ayamantimā jāti, natthidāni punabbhavoti. . 1
1. Yaṃ rūpā. - Machasaṃ. Syā. 

[BJT Page 018] [\x  18/]     
1. 2. 3
Assādapariyesanasuttaṃ. 
15. Sāvatthiyaṃ 
Cakkhussāhaṃ bhikkhave assādapariyesanaṃ acariṃ, yo cakkhussa assādo tadajjhagamaṃ,
yāvatā cakkhussa assādo paññāya me so sudiṭṭho, cakkhussāhaṃ [PTS Page 009] [\q   9/] 
    bhikkhave ādīnavapariyesanaṃ acariṃ, yo cakkhussa ādīnavo tadajjhagamaṃ, yāvatā
cakkhussa ādīnavo paññāya me so sudiṭṭho. Cakkhussāhaṃ bhikkhave
nissaraṇapariyesanaṃ acariṃ yaṃ cakkhussa nissaraṇaṃ tadajjhagamaṃ, yāvatā cakkhussa
nissaraṇaṃ paññāya me taṃ sudiṭṭhaṃ. 

Sotassāhaṃ bhikkhave assādapariyesanaṃ acariṃ, yo sotassa assādo tadajjhagamaṃ, yāvatā
sotassa assādo paññāya me so sudiṭṭho, sotassāhaṃ bhikkhave ādīnavapariyesanaṃ acariṃ,
yo sotassa ādīnavo tadajjhagamaṃ, yāvatā sotassa ādīnavo paññāya me so sudiṭṭho.
Sotassāhaṃ bhikkhave nissaraṇapariyesanaṃ acariṃ yaṃ sotassa nissaraṇaṃ tadajjhagamaṃ,
yāvatā sotassa nissaraṇaṃ paññāya me taṃ sudiṭṭhaṃ. 

Ghānassāhaṃ bhikkhave assādapariyesanaṃ acariṃ, yo ghānassa assādo tadajjhagamaṃ,
yāvatā ghānassa assādo paññāya me so sudiṭṭho, ghānassāhaṃ bhikkhave
ādīnavapariyesanaṃ acariṃ, yo ghānassa ādīnavo tadajjhagamaṃ, yāvatā ghānassa ādīnavo
paññāya me so sudiṭṭho. Ghānassāhaṃ bhikkhave nissaraṇapariyesanaṃ acariṃ yaṃ
ghānassa nissaraṇaṃ tadajjhagamaṃ, yāvatā ghānassa nissaraṇaṃ paññāya me taṃ
sudiṭṭhaṃ. 

Jivhāyāhaṃ bhikkhave assādapariyesanaṃ acariṃ, yo jivhāya assādo tadajjhagamaṃ, yāvatā
jivhāya assādo paññāya me so sudiṭṭho, jivhāyāhaṃ bhikkhave ādīnavapariyesanaṃ acariṃ,
yo jivhāya ādīnavo tadajjhagamaṃ, yāvatā jivhāya ādīnavo paññāya me so sudiṭṭho.
Jivhāyāhaṃ bhikkhave nissaraṇapariyesanaṃ acariṃ yaṃ jivhāya nissaraṇaṃ tadajjhagamaṃ,
yāvatā jivhāya nissaraṇaṃ paññāya me taṃ sudiṭṭhaṃ. 

Kāyassāhaṃ bhikkhave assādapariyesanaṃ acariṃ, yo kāyassa assādo tadajjhagamaṃ, yāvatā
kāyassa assādo paññāya me so sudiṭṭho, kāyassāhaṃ bhikkhave ādīnavapariyesanaṃ acariṃ,
yo kāyassa ādīnavo tadajjhagamaṃ, yāvatā kāyassa ādīnavo paññāya me so sudiṭṭho.
Kāyassāhaṃ bhikkhave nissaraṇapariyesanaṃ acariṃ yaṃ kāyassa nissaraṇaṃ tadajjhagamaṃ,
yāvatā kāyassa nissaraṇaṃ paññāya me taṃ sudiṭṭhaṃ. 

Manassāhaṃ bhikkhave assādapariyesanaṃ acariṃ, yo manassa assādo tadajjhagamaṃ, yāvatā
manassa assādo paññāya me so sudiṭṭho, manassāhaṃ bhikkhave ādīnavapariyesanaṃ
acariṃ, yo manassa ādīnavo tadajjhagamaṃ, yāvatā manassa ādīnavo paññāya me so
sudiṭṭho. Manassāhaṃ bhikkhave nissaraṇapariyesanaṃ acariṃ yaṃ manassa nissaraṇaṃ
tadajjhagamaṃ, yāvatā manassa nissaraṇaṃ paññāya me taṃ sudiṭṭhaṃ. 

Yāvakīvañcāhaṃ bhikkhave imesaṃ channaṃ ajjhattikānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ nābbhaññāsiṃ, neva tāvāhaṃ
bhikkhave sadevake loke samārake sabrahmake sassamaṇabrāhmaṇiyā pajāya sadeva
manussāya anuttaraṃ sammāsambodhiṃ abhisambuddhoti paccaññāsiṃ. Yato ca kho' haṃ
bhikkhave imesaṃ channaṃ ajjhattikānaṃ āyatanānaṃ evaṃ assādañca assādato ādinavañca
ādīnavato nissaraṇañca nissaraṇato yathābhūtaṃ abbhaññāsiṃ, athāhaṃ bhikkhave sadevake
loke samārake sabrahmake sassamaṇabrāhmaṇiyā pajāya sadeva manussāya anuttaraṃ
sammāsambodhiṃ abhisambuddhoti paccaññāsiṃ. Ñāṇañca pana me dassanaṃ udapādi,
akuppā me ceto vimutti ayamantimā jāti, natthidāni punabbhavoti. 

[BJT Page 020] [\x  20/]     

1. 2. 4
Dutiya assādapariyesanasuttaṃ
16. Sāvatthiyaṃ- 
Rūpānāhaṃ bhikkhave assādapariyesanaṃ acariṃ, yo rūpānaṃ assādo tadajjhagamaṃ, yāvatā
rūpānaṃ assādo paññāya me so sudiṭṭho. Rūpānāhaṃ bhikkhave [PTS Page 10] [\q  10/]   
  ādīnavapariyesanaṃ acariṃ, yo rūpānaṃ ādīnavo tadajjhagamaṃ, yāvatā rūpānaṃ ādīnavo
paññāya me so sudiṭṭho. Rūpānāhaṃ bhikkhave nissaraṇapariyesanaṃ acariṃ, yaṃ rūpānaṃ
nissaraṇaṃ tadajjhagamaṃ, yāvatā rūpānaṃ nissaraṇaṃ paññāya me taṃ sudiṭṭhaṃ. 

Saddānāhaṃ bhikkhave assādapariyesanaṃ acariṃ, yo saddānaṃ assādo tadajjhagamaṃ,
yāvatā saddānaṃ assādo paññāya me so sudiṭṭho. Saddānāhaṃ bhikkhave
ādīnavapariyesanaṃ acariṃ, yo saddānaṃ ādīnavo tadajjhagamaṃ, yāvatā saddānaṃ ādīnavo
paññāya me so sudiṭṭho. Saddānāhaṃ bhikkhave nissaraṇapariyesanaṃ acariṃ, yaṃ
saddānaṃ nissaraṇaṃ tadajjhagamaṃ, yāvatā saddānaṃ nissaraṇaṃ paññāya me taṃ
sudiṭṭhaṃ. 

Gandhānāhaṃ bhikkhave assādapariyesanaṃ acariṃ, yo gandhānaṃ assādo tadajjhagamaṃ,
yāvatā gandhānaṃ assādo paññāya me so sudiṭṭho, gandhānāhaṃ bhikkhave
ādīnavapariyesanaṃ acariṃ, yo gandhānaṃ ādīnavo tadajjhagamaṃ, yāvatā gandhānaṃ
ādīnavo paññāya me so sudiṭṭho. Gandhānāhaṃ bhikkhave nissaraṇapariyesanaṃ acariṃ,
yaṃ gandhānaṃ nissaraṇaṃ tadajjhagamaṃ, yāvatā gandhānaṃ nissaraṇaṃ paññāya me taṃ
sudiṭṭhaṃ. 

Rasānāhaṃ bhikkhave assādapariyesanaṃ acariṃ, yo rasānaṃ assādo tadajjhagamaṃ, yāvatā
rasānaṃ assādo paññāya me so sudiṭṭho. Rasānāhaṃ bhikkhave ādīnavapariyesanaṃ acariṃ,
yo rasānaṃ ādīnavo tadajjhagamaṃ, yāvatā rasānaṃ ādīnavo paññāya me so sudiṭṭho.
Rasānāhaṃ bhikkhave nissaraṇapariyesanaṃ acariṃ, yaṃ rasānaṃ nissaraṇaṃ tadajjhagamaṃ,
yāvatā rasānaṃ nissaraṇaṃ paññāya me taṃ sudiṭṭhaṃ. 

Dhammānāhaṃ bhikkhave assādapariyesanaṃ acariṃ, yo dhammānaṃ assādo tadajjhagamaṃ,
yāvatā dhammānaṃ assādo paññāya me so sudiṭṭho. Dhammānāhaṃ bhikkhave
ādīnavapariyesanaṃ acariṃ, yo dhammānaṃ ādīnavo tadajjhagamaṃ, yāvatā dhammānaṃ
ādīnavo paññāya me so sudiṭṭho. Dhammānāhaṃ bhikkhave nissaraṇapariyesanaṃ acariṃ,
yaṃ dhammānaṃ nissaraṇaṃ tadajjhagamaṃ, yāvatā dhammānaṃ nissaraṇaṃ paññāya me
taṃ sudiṭṭhaṃ. 

Yāvakīvañcāhaṃ bhikkhave imesaṃ channaṃ bāhirānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ nābbhaññāsiṃ, neva tāvāhaṃ
bhikkhave sadevake loke samārake sabrahmake sassamaṇabrāhmaṇiyā pajāya sadeva
manussāya anuttaraṃ sammāsambodhiṃ abhisambuddhoti paccaññāsiṃ. Yato ca kho' haṃ
bhikkhave imesaṃ channaṃ ajjhattikānaṃ āyatanānaṃ evaṃ assādañca assādato ādinavañca
ādīnavato nissaraṇañca nissaraṇato yathābhūtaṃ abbhaññāsiṃ, athāhaṃ bhikkhave sadevake
loke samārake sabrahmake sassamaṇabrāhmaṇiyā pajāya sadeva manussāya anuttaraṃ
sammāsambodhiṃ abhisambuddhoti paccaññāsiṃ. Ñāṇañca pana me dassanaṃ udapādi,
akuppā me cetovimutti ayamantimā jāti, natthidāni punabbhavoti. 
1. 2. 5
No ve assādasuttaṃ
17. Sāvatthiyaṃ 
No cedaṃ bhikkhave cakkhussa assādo abhavissa, nayidaṃ sattā cakkhusmiṃ sārajjeyyuṃ,
yasmā ca kho bhikkhave atthi cakkhussa assādo, tasmā sattā cakkhusmiṃ sārajjanti. No
cedaṃ bhikkhave cakkhussa ādīnavo abhavissa, nayidaṃ sattā cakkhusmiṃ nibbindeyyuṃ,
yasmā ca kho bhikkhave atthi cakkhussa ādīnavo. Tasmā sattā cakkhusmiṃ nibbindanti. No
cedaṃ bhikkhave cakkhussa nissaraṇaṃ abhavissa, nayidaṃ sattā cakkhusmā nissareyyuṃ.
Yasmā ca kho bhikkhave atthi cakkhussa nissaraṇaṃ, tasmā sattā cakkhusmā nissaranti. 

[BJT Page 022] [\x  22/]     

No cedaṃ bhikkhave sotassa assādo abhavissa, nayidaṃ sattā sotasmiṃ sārajjeyuṃ, yasmā ca
kho bhikkhave atthī sotassa assādo, tasmā sattā sotasmiṃ sārajjanti. No cedaṃ bhikkhave
sotassa ādīnavo abhavissa, nayidaṃ sattā sotasmiṃ nibbindeyyuṃ, yasmā ca kho bhikkhave
atthi sotassa ādīnavo. Tasmā sattā sotasmiṃ nibbindanti. No cedaṃ bhikkhave sotassa
nissaraṇaṃ abhavissa, nayidaṃ sattā sotasmā nissareyyuṃ. Yasmā ca kho bhikkhave atthi
sotassa nissaraṇaṃ, tasmā sattā sotasmā nissaranti. 
[PTS Page 011] [\q  11/]      no cedaṃ bhikkhave ghānassa assādo abhavissa, nayidaṃ sattā
ghānasmiṃ sārajjeyyuṃ, yasmā ca kho bhikkhave atthi ghānassa assādo, tasmā sattā
ghānasmiṃ sārajjanti. No cedaṃ bhikkhave ghānassa ādīnavo abhavissa, nayidaṃ sattā
ghānasmiṃ nibbindeyyuṃ, yasmā ca kho bhikkhave atthī ghānassa ādīnavo. Tasmā sattā
ghānasmiṃ nibbindanti. No cedaṃ bhikkhave ghānassa nissaraṇaṃ abhavissa, nayidaṃ sattā
ghānasmā nissareyyuṃ. Yasmā ca kho bhikkhave atthi ghānassa nissaraṇaṃ, tasmā sattā
ghānasmā nissaranti. 
No cedaṃ bhikkhave jivhāya assādo abhavissa, nayidaṃ sattā jivhāya sārajjeyuṃ, yasmā ca
kho bhikkhave atthi jivhāya assādo, tasmā sattā jivhāya sārajjanti. No cedaṃ bhikkhave
jivhāya ādīnavo abhavissa, nayidaṃ sattā jivhāya nibbindeyyuṃ, yasmā ca kho bhikkhave
atthi jivhāya ādīnavo. Tasmā sattā jivhāya nibbindanti. No cedaṃ bhikkhave jivhāya
nissaraṇaṃ abhavissa, nayidaṃ sattā jivhāya nissareyyuṃ. Yasmā ca kho bhikkhave atthi
jivhāya nissaraṇaṃ, tasmā sattā jivhāya nissaranti. 

No cedaṃ bhikkhave kāyassa assādo abhavissa, nayidaṃ sattā kāyaṃ sārajjeyuṃ, yasmā ca
kho bhikkhave atthi kāyassa assādo, tasmā sattā kāyasmiṃ sārajjanti. No cedaṃ bhikkhave
kāyassa ādīnavo abhavissa, nayidaṃ sattā kāyasmiṃ nibbindeyyuṃ, yasmā ca kho bhikkhave
atthi kāyassa ādīnavo. Tasmā sattā kāyasmiṃ nibbindanti. No cedaṃ bhikkhave kāyassa
nissaraṇaṃ abhavissa, nayidaṃ sattā kāyasmā nissareyyuṃ. Yasmā ca kho bhikkhave atthi
kāyassa nissaraṇaṃ, tasmā sattā kāyasmā nissaranti. 
No cedaṃ bhikkhave manassa assādo abhavissa, nayidaṃ sattā manasmiṃ sārajjeyyuṃ, yasmā
ca kho bhikkhave atthi manassa assādo, tasmā sattā cakkhusmiṃ sārajjanti. No cedaṃ
bhikkhave manassa ādīnavo abhavissa, nayidaṃ sattā manasmiṃ nibbindeyyuṃ, yasmā ca
kho bhikkhave atthi manassa ādīnavo. Tasmā sattā manasmiṃ nibbindanti. No cedaṃ
bhikkhave cakkhussa nissaraṇaṃ abhavissa nayidaṃ sattā cakkhusmā nissareyyuṃ. Yasmā ca
kho bhikkhave atthi manassa nissaraṇaṃ, tasmā sattā manasmā nissaranti. 

Yāvakīvañca bhikkhave sattā imesaṃ channaṃ ajjhattikānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ nābbhaññāsuṃ, 1 neva tāva
bhikkhave sattā sadevakā lokā samārakā sabrahmakā sassamaṇabrāhmaṇiyā pajāya
sadevamanussāya nissaṭā visaṃyuttā vippamuttā vimariyādīkatena2 cetasā vihariṃsu. 
Yato ca kho bhikkhave sattā imesaṃ channaṃ ajjhattikānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ abbhaññāsuṃ; [PTS Page 012]
[\q  12/]      atha bhikkhave sattā sadevakā lokā samārakā sabrahmakā
sassamaṇabrāhmaṇiyā pajāya sadevamanussāya nissaṭā visaṃyuttā vippamuttā
vimariyādīkatena cetasā viharantīti. 
1. Nābbhaññaṃsu - machasaṃ 2. Vimariyādikatena - sīmu, [pts.] Vipariyādikatena - syā. 

[BJT Page 024] [\x  24/]     

1. 2. 6
Dutiya no ce assādasuttaṃ
18. Sāvatthiyaṃ
No cedaṃ bhikkhave rūpānaṃ assādo abhavissa, nayidaṃ sattā rūpesu sārajjeyyuṃ. Yasmā ca
kho bhikkhave atthi rūpānaṃ assādo. Tasmā sattā rūpesu sārajjanti. No cedaṃ bhikkhave
rūpānaṃ ādīnavo abhavissa, nayidaṃ sattā rūpesu nibbindeyyuṃ. Yasmā ca kho bhikkhave
atthi rūpānaṃ ādīnavo, tasmā sattā rūpesu nibbindanti. No cedaṃ bhikkhave rūpānaṃ
nissaraṇaṃ abhavissa, nayidaṃ sattā rūpehi nissareyyuṃ. Yasmā ca kho bhikkhave atthi
rūpānaṃ nissaraṇaṃ, tasmā sattā rūpehi nissaranti. 
No cedaṃ bhikkhave saddānaṃ assādo abhavissa, nayidaṃ sattā saddesu sārajjeyyuṃ, yasmā
ca kho bhikkhave atthi saddānaṃ assādo, tasmā sattā saddesu sārajjanti. No cedaṃ
bhikkhave saddānaṃ ādīnavo abhavissa, nayidaṃ sattā saddesu nibbindeyyuṃ, yasmā ca kho
bhikkhave atthi saddānaṃ ādīnavo. Tasmā sattā saddesu nibbindanti. No cedaṃ bhikkhave
saddānaṃ nissaraṇaṃ abhavissa nayidaṃ sattā saddasmā nissareyyuṃ. Yasmā ca kho
bhikkhave atthi saddānaṃ nissaraṇaṃ, tasmā sattā saddehi nissaranti. 
No cedaṃ bhikkhave gandhānaṃ assādo abhavissa, nayidaṃ sattā gandhānaṃ sārajjeyyuṃ,
yasmā ca kho bhikkhave atthi gandhānaṃ assādo, tasmā sattā gandhesu sārajjanti. No cedaṃ
bhikkhave ghandhānaṃ ādīnavo abhavissa, nayidaṃ sattā gandhesu nibbindeyyuṃ, yasmā
ca kho bhikkhave atthi gandhānaṃ ādīnavo. Tasmā sattā gandhesu nibbindanti. No cedaṃ
bhikkhave gandhānaṃ nissaraṇaṃ abhavissa, nayidaṃ sattā gandhehi nissareyyuṃ. Yasmā ca
kho bhikkhave atthī gandhānaṃ nissaraṇaṃ, tasmā sattā gandhehi nissaranti. 
No cedaṃ bhikkhave rasānaṃ assādo abhavissa, nayidaṃ sattā rasesu sārajjeyuṃ, yasmā ca
kho bhikkhave atthi rasānaṃ assādo, tasmā sattā rasesu sārajjanti. No cedaṃ bhikkhave
rasānaṃ ādīnavo abhavissa, nayidaṃ sattā rasesu nibbindeyyuṃ, yasmā ca kho bhikkhave
atthi rasānaṃ ādīnavo. Tasmā sattā rasesu nibbindanti. No cedaṃ bhikkhave rasānaṃ
nissaraṇaṃ abhavissa, nayidaṃ sattā rasehi nissareyyuṃ. Yasmā ca kho bhikkhave atthi
rasānaṃ nissaraṇaṃ, tasmā sattā rasehi nissaranti. 

No cedaṃ bhikkhave poṭṭhabbānaṃ assādo abhavissa, nayidaṃ sattā poṭṭhabbesu
sārajjeyyuṃ, 
Yasmā ca kho bhikkhave atthī poṭṭhabbānaṃ assādo tasmā sattā poṭṭhabbesu sārajjanti. No
cedaṃ bhikkhave poṭṭhabbānaṃ ādīnavo abhavissa, nayidaṃ sattā poṭṭhabbesu
nibbindeyyuṃ, yasmā ca kho bhikkhave atthi poṭṭhabbānaṃ ādīnavo. Tasmā sattā
poṭṭhabbesu nibbindanti. No cedaṃ bhikkhave poṭṭhabbānaṃ nissaraṇaṃ abhavissa,
nayidaṃ sattā poṭṭhabbehi nissareyyuṃ. Yasmā ca kho bhikkhave atthi poṭṭhabbānaṃ
nissaraṇaṃ, tasmā sattā poṭṭhabbehi nissaranti. 

No cedaṃ bhikkhave dhammānaṃ assādo abhavissa, nayidaṃ sattā dhammesu sārajjeyyuṃ,
yasmā ca kho bhikkhave atthi dhammānaṃ assādo, tasmā sattā dhammesu sārajjanti. No
cedaṃ bhikkhave dhammānaṃ ādīnavo abhavissa, nayidaṃ sattā dhammesu nibbindeyyuṃ,
yasmā ca kho bhikkhave atthi dhammānaṃ ādīnavo. Tasmā sattā dhammesu nibbindanti.
No cedaṃ bhikkhave dhammānaṃ nissaraṇaṃ abhavissa, nayidaṃ sattā dhammehi
nissareyyuṃ. Yasmā ca kho bhikkhave atthi dhammānaṃ nissaraṇaṃ, tasmā sattā dhammehi
nissaranti. 
Yāvakīvañca bhikkhave sattā imesaṃ channaṃ bāhirānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ nābbhaññāsuṃ, [PTS Page 013]
[\q  13/]      neva tāva bhikkhave sattā sadevakā lokā samārakā sabrahmakā
sassamaṇabrāhmaṇiyā pajāya sadevamanussāya nissaṭā visaṃyuttā vippamuttā
vimariyādīkatena cetasā vihariṃsu. 
Yato ca kho bhikkhave sattā imesaṃ channaṃ bāhirānaṃ āyatanānaṃ assādañca assādato
ādīnavañca ādīnavato nissaraṇañca nissaraṇato yathābhūtaṃ abbhaññāsuṃ, atha bhikkhave
sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya
nissaṭā visaṃyuttā vippamuttā vimariyādīkatena cetasā viharantīti. 

[BJT Page 026] [\x  26/]     

1. 2. 7
Abhinandasuttaṃ. 
19. Sāvatthiyaṃ
Yo bhikkhave cakkhuṃ abhinandati, dukkhaṃ so abhinandati. Yo dukkhaṃ abhinandati,
aparimutto so dukkhasmāti vadāmi. Yo sotaṃ abhinandati, dukkhaṃ so abhinandati. Yo
dukkhaṃ abhinandati aparimutto so dukkhasmāti vadāmi. Yo ghānaṃ abhinandati, dukkhaṃ
so abhinandati. Yo dukkhaṃ abhinandati, aparimutto so dukkhasmāti vadāmi. Yo jivhaṃ
abhinandati, dukkhaṃ so abhinandati. Yo dukkhaṃ abhinandati, aparimutto so dukkhasmāti
vadāmi. Yo kāyaṃ abhinandati, dukkhaṃ so abhinandati. Yo dukkhaṃ abhinandati,
aparimutto so dukkhasmāti vadāmi. Yo manaṃ abhinandati, dukkhaṃ so abhinandati. Yo
dukkhaṃ abhinandati, aparimutto so dukkhasmāti vadāmi. 

Yo ca kho bhikkhave cakkhuṃ nābhinandati, dukkhaṃ so nābhinandati. Yo dukkhaṃ
nābhinandati, parimutto so dukkhasmāti vadāmi. Yo sotaṃ nābhinandati, dukkhaṃ so
nābhinandati. Yo dukkhaṃ nābhinandati, parimutto so dukkhasmāti vadāmi. Yo ghānaṃ
nābhinandati, dukkhaṃ so nābhinandati. Yo dukkhaṃ nābhinandati, parimutto so
dukkhasmāti vadāmi. Yo jivhaṃ nābhinandati, dukkhaṃ so nābhinandati. Yo dukkhaṃ
nābhinandati, parimutto so dukkhasmāti vadāmi. Yo kāyaṃ nābhinandati dukkhaṃ so
nābhinandati. Yo dukkhaṃ nābhinandati, parimutto so dukkhasmāti vadāmi. Yo manaṃ
nābhinandati, dukkhaṃ so nābhinandati. Yo dukkhaṃ nābhinandati. Parimutto so
dukkhasmāti vadāmīti. 

1. 2. 8
Dutiya abhinandasuttaṃ

20 Sāvatthiyaṃ yo bhikkhave rūpe abhinandati, dukkhaṃ so abhinandati. Yo dukkhaṃ
abhinandati, aparimutto so dukkhasmāti vadāmi. Yo sadde abhinandati, dukkhaṃ so
abhinandati. Yo dukkhaṃ abhinandati, aparimutto so dukkhasmāti vadāmi. Yo gandhe
abhinandati, dukkhaṃ so abhinandati. Yo dukkhaṃ abhinandati, aparimutto so dukkhasmāti
vadāmi. Yo rase abhinandati, dukkhaṃ so abhinandati. Yo dukkhaṃ abhinandati, aparimutto
so dukkhasmāti vadāmi. Yo poṭṭhabbe abhinandati, dukkhaṃ so abhinandati. Yo dukkhaṃ
abhinandati, aparimutto so dukkhasmāti vadāmi. Yo dhamme abhinandati, dukkhaṃ so
abhinandati. Yo dukkhaṃ abhinandati, aparimutto so dukkhasmāti vadāmi. 

[PTS Page 014] [\q  14/]      yo ca kho bhikkhave rūpe nābhinandati, dukkhaṃ so
nābhinandati. Yo dukkhaṃ nābhinandati, parimutto so dukkhasmāti vadāmi. Yo sadde
nābhinandati, dukkhaṃ so nābhinandati. Yo dukkhaṃ nābhinandati, parimutto so
dukkhasmāti vadāmi. Yo gandhe nābhinandati, dukkhaṃ so nābhinandati. Yo dukkhaṃ
nābhinandati, parimutto so dukkhasmāti vadāmi. Yo rase nābhinandati, dukkhaṃ so
nābhinandati. Yo dukkhaṃ nābhinandati, parimutto so dukkhasmāti vadāmi. Yo poṭṭhabbe
nābhinandati dukkhaṃ so nābhinandati. Yo dukkhaṃ nābhinandati, parimutto so
dukkhasmāti vadāmi. Yo dhamme nābhinandati, dukkhaṃ so nābhinandati. Yo dukkhaṃ
nābhinandati. Parimutto so dukkhasmāti vadāmīti. 
[BJT Page 028] [\x  28/]     

1. 2. 9
Uppādasuttaṃ
21. Sāvatthiyaṃ
Yo bhikkhave cakkhussa uppādo ṭhiti abhinibbatti pātubhāvo, dukkhasseso uppādo rogānaṃ
ṭhiti jarāmaraṇassa pātubhāvo. 
Yo sotassa uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo ghānassa uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo jivhāya uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo kāyassa uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo manassa uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 

Yo ca kho bhikkhave cakkhussa nirodho vūpasamo atthagamo-1, dukkhasseso nirodho
rogānāṃ vūpasamo jarāmaraṇassa atthagamo -1. 
Yo sotassa nirodho vūpasamo atthagamo dukkhasseso nirodho rogānaṃ vūpasamo
jarāmaraṇassa atthagamo-1. 
Yo ghānassa nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo-1. 
Yo jivhāya nirodho vūpasamo atthagamo dukkhasseso nirodho rogānaṃ vūpasamo
jarāmaraṇassa atthagamo-1. 
Yo kāyassa nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo-1. 
Yo manassa nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo-1. Ti. 

1. 2. 10
Dutiya uppādasuttaṃ
22. Sāvatthiyaṃ
Yo bhikkhave rūpānaṃ uppādo ṭhiti abhinibbatti pātubhāvo, dukkhasseso uppādo rogānaṃ
ṭhiti jarāmaraṇassa pātubhāvo. 
Yo saddānaṃ uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo gandhānaṃ uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo rasānaṃ uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo phoṭṭhabbānaṃ uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 
Yo dhammānaṃ uppādo ṭhiti abhinibbatti pātubhāvo, dukkhasseso uppādo rogānaṃ ṭhiti
jarāmaraṇassa pātubhāvo. 

Yo ca kho bhikkhave rūpānaṃ nirodho vūpasamo atthagamo, dukkhasseso nirodho rogānaṃ
vūpasamo jarāmaraṇassa atthagamo. 
Yo saddānaṃ nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo. 
Yo gandhānaṃ nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo. 
Yo rasānaṃ nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo. 
Yo phoṭṭhabbānaṃ nirodho vūpasamo atthagamo, dukkhasseso nirodho rogānaṃ vūpasamo
jarāmaraṇassa atthagamo. 
[PTS Page 015] [\q  15/]      yo dhammānaṃ nirodho vūpasamo atthagamo, dukkhasseso
nirodho rogānaṃ vūpasamo jarāmaraṇassa atthagamoti. 

Yamakavaggo dutiyo. 
Tassuddānaṃ:
Sambodhena duve vuttā assādena pare dūve
No ce tena duve vuttā abhinandena pare duve
Uppādena duve vuttā vaggo tena pavuccatīti. 
1. Atthaṃgamo - machasaṃ, syā. 

[BJT Page 030] [\x  30/]     

3. Sabbavaggo
1. 3. 1
Sabbasuttaṃ
23. Sāvatthiyaṃ
Sabbaṃ vo bhikkhave desissāmi-1 taṃ suṇātha. Kiñca bhikkhave sabbaṃ: cakkhuñceva rūpā
ca sotañca saddā ca ghānañca gandhā ca jivhā ca rasā ca kāyo ca phoṭṭhabbā ca mano ca
dhammā ca idaṃ vuccati bhikkhave sabbaṃ. 

Yo bhikkhave evaṃ vadeyya: ahametaṃ sabbaṃ paccakkhāya aññaṃ sabbaṃ paññāpessāmīti,
tassā vācāvatthurevassa-2. Puṭṭho ca na sampāyeyya, uttariñca vighātaṃ āpajjeyya, taṃ kissa
hetu yathā taṃ bhikkhave avisayasminti. 

1. 3. 2
Pahānasuttaṃ
24. Sāvatthiyaṃ
Sabbappahānāya-3 vo bhikkhave dhammaṃ desissāmi: taṃ suṇātha. Katamo ca bhikkhave
sabbappahānāya dhammo: cakkhuṃ bhikkhave pahātabbaṃ, rūpā pahātabbā,
cakkhuviññāṇaṃ pahātabbaṃ, cakkhu samphasso pahātabbo, [PTS Page 016] [\q  16/]     
yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi pahātabbaṃ ayaṃ kho bhikkhave sabbappahānāya dhammoti. 

Jivhā pahātabbā, rasā pahātabbā. Jivhāviññāṇaṃ pahātabbaṃ, jivhā samphasso pahātabbo,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ ayaṃ kho bhikkhave sabbappahānāya dhammoti. 

Mano pahātabbo, dhammā pahātabbā. Manoviññāṇaṃ pahātabbaṃ, manosamphasso
pahātabbo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ ayaṃ kho bhikkhave sabbappahānāya dhammoti. 
1. Desessāmi - machasaṃ 2. Vācāvatthukamevassa - machasaṃ vācāvatthudevassa. Syā 3.
Sabbaṃ pahānāya - syā. 

[BJT Page 032] [\x  32/]     

1. 3. 3. 
Dutiya pahānasuttaṃ
25. Sāvatthiyaṃ
Sabbaṃ abhiññā pariññā pahānāya kho bhikkhave dhammaṃ desissāmi, taṃ suṇātha. 

Katamo ca bhikkhave sabbaṃ abhiññā pariññā pahānāya dhammo: cakkhuṃ bhikkhave
abhiññā pariññā pahātabbaṃ, rūpā abhiññā pariññā pahātabbā, cakkhuviññāṇaṃ abhiññā
pariññā pahātabbaṃ, cakkhusamphasso abhiññā pariññā pahātabbo, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññā pariññā pahātabbaṃ. Ayaṃ kho bhikkhave sabbaṃ abhiññā pariññā pahānāya
dhammoti. 

Jivhā abhiññā pariññā pahātabbā, rasā abhiññā pariññā pahātabbā, jivhāviññāṇaṃ abhiññā
pariññā pahātabbaṃ, jivhāsamphasso abhiññā pariññā pahātabbo, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññā pariññā pahātabbaṃ. Ayaṃ kho bhikkhave sabbaṃ abhiññā pariññā pahānāya
dhammoti. 
Mano abhiññā pariññā pahātabbo, dhammā abhiññā [PTS Page 017] [\q  17/]      pariññā
pahātabbā, manoviññāṇaṃ abhiññā pariññā pahātabbaṃ, manosamphasso abhiññā pariññā
pahātabbo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññā pariññā pahātabbaṃ. Ayaṃ kho bhikkhave sabbaṃ
abhiññā pariññā pahānāya dhammoti. 

1. 3. 4
Aparijānasuttaṃ
26. Sāvatthiyaṃ
Sabbaṃ bhikkhave anabhijānaṃ aparijānaṃ avirājayaṃ appajahaṃ abhabbo dukkhakkhayāya.
Kiñca bhikkhave sabbaṃ anabhijānaṃ aparijānaṃ avirājayaṃ appajahaṃ abhabbo
dukkhakkhayāya. 

[BJT Page 034] [\x  34/]     

Cakkhuṃ bhikkhave anabhijānaṃ aparijānaṃ avirājayaṃ appajahaṃ abhabbo
dukkhakkhayāya, rūpe anabhijānaṃ aparijānaṃ avirājayaṃ appajahaṃ abhabbo
dukkhakkhayāya, cakkhuviññāṇaṃ anabhijānaṃ aparijānaṃ avirājayaṃ appajahaṃ abhabbo
dukkhakkhayāya, cakakhusamphassaṃ anabhijānaṃ aparijānaṃ avirājayaṃ appajahaṃ
abhabbo dukkhakkhayāya yampidaṃ cakkhusamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi anabhijānaṃ aparijānaṃ avirājayaṃ appajahaṃ
abhabbo dukkhakkhayāya. 
Idaṃ kho bhikkhave sabba anabhijānaṃ aparijānaṃ avirājayaṃ appajahaṃ abhabbo
dukkhakkhayāya 

Jivhaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya, rase
anabhijānaṃ aparijānaṃ avirājayaṃ appajahaṃ abhabbo dukkhakkhayāya, jivhāviññāṇaṃ
anabhijānaṃ aparijānaṃ avirājayaṃ appajahaṃ abhabbo dukkhakkhayāya, jivhāsamphassaṃ
anabhijānaṃ aparijānaṃ avirājayaṃ appajahaṃ abhabbo dukkhakkhayāya yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anabhijānaṃ aparijānaṃ avirājayaṃ appajahaṃ abhabbo dukkhakkhayāya. 

Manaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya, dhamme
anabhijānaṃ aparijānaṃ avirājayaṃ appajahaṃ abhabbo dukkhakkhayāya, manoviññāṇaṃ
anabhijānaṃ aparijānaṃ avirājayaṃ appajahaṃ abhabbo dukkhakkhayāya, manosamphassaṃ
anabhijānaṃ aparijānaṃ avirājayaṃ appajahaṃ abhabbo dukkhakkhayāya, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Idaṃ kho bhikkhave sabbaṃ anabhijānaṃ aparijānaṃ avirājayaṃ appajahaṃ abhabbo
dukkhakkhayāya. Sabbañca kho bhikkhave abhijānaṃ parijānaṃ virājayaṃ pajahaṃ bhabbo
dukkhakkhayāya. [PTS Page 018] [\q  18/]      kiñca bhikkhave sabbaṃ abhijānaṃ parijānaṃ
virājayaṃ pajahaṃ bhabbo dukkhakkhayāya:

Cakkhuṃ bhikkhave abhijānaṃ parijānaṃ virājayaṃ pajahaṃ bhabbo dukkhakkhayāya, rūpe
abhijānaṃ parijānaṃ virājayaṃ pajahaṃ bhabbo dukkhakkhayāya, cakkhuviññāṇaṃ abhijānaṃ
parijānaṃ virājayaṃ pajahaṃ bhabbo dukkhakkhayāya, cakkhusamphassaṃ abhijānaṃ
parijānaṃ virājayaṃ pajahaṃ bhabbo dukkhakkhayāya, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi abhijānaṃ parijānaṃ
virājayaṃ pajahaṃ bhabbo dukkhakkhayāya. 

Idaṃ kho bhikkhave sabbaṃ abhijānaṃ parijānaṃ virājayaṃ pajahaṃ bhabbo dukkhakkhayāya. 

[BJT Page 036] [\x  36/]     

Jivhaṃ abhijānaṃ parijānaṃ virājayaṃ pajahaṃ bhabbo dukkhakkhayāya, rase abhijānaṃ
parijānaṃ virājayaṃ pajahaṃ bhabbo dukkhakkhayāya, jivhāviññāṇaṃ abhijānaṃ parijānaṃ
virājayaṃ pajahaṃ bhabbo dukkhakkhayāya, jivhāsamphassaṃ abhijānaṃ parijānaṃ virājayaṃ
pajahaṃ bhabbo dukkhakkhayāya, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi abhijānaṃ parijānaṃ virājayaṃ pajahaṃ
bhabbo dukkhakkhayāya. 

Manaṃ abhijānaṃ parijānaṃ virājayaṃ pajahaṃ bhabbo dukkhakkhayāya, dhamme abhijānaṃ
parijānaṃ virājayaṃ pajahaṃ bhabbo dukkhakkhayāya, manoviññāṇaṃ abhijānaṃ parijānaṃ
virājayaṃ pajahaṃ bhabbo dukkhakkhayāya, manosamphassaṃ abhijānaṃ parijānaṃ virājayaṃ
pajahaṃ bhabbo dukkhakkhayāya, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi abhijānaṃ parijānaṃ virājayaṃ pajahaṃ
bhabbo dukkhakkhayāya. 

Idaṃ kho bhikkhave sabbaṃ abhijānaṃ parijānaṃ virājayaṃ pajahaṃ bhabbo
dukkhakkhayāyāti. 
1. 3. 5
Dutiyaaparijānasuttaṃ
27. Sāvatthiyaṃ
Sabbaṃ bhikkhave anabhijānaṃ aparijānaṃ avirājayaṃ appajahaṃ abhabbo dukkhakkhayāya,
kiñca bhikkhave, sabbaṃ anabhijānaṃ aparijānaṃ avirājayaṃ appajahaṃ abhabbo
dukkhakkhayāya: 

Yañca kho bhikkhave cakkhu ye ca rūpā yañca cakkhuviññāṇaṃ ye ca cakkhuviññāṇa
viññātabbā dhammā, yañca sotaṃ ye ca saddā yañca sotaviññāṇaṃ ye ca sotaviññāṇa
viññātabbā dhammā, yañca ghānaṃ ye ca gandhā yañca ghānaviññāṇaṃ ye ca ghānaviññāṇa
viññātabbā dhammā, [PTS Page 019] [\q  19/]      yā ca jivhā ye ca rasā yañca
jivhāviññāṇaṃ ye ca jivhāviññāṇa viññātabbā dhammā, yo ca kāyo ye ca phoṭṭhabbā yañca
kāyaviññāṇaṃ ye ca kāyaviññāṇa viññātabbā dhammā, yo ca mano ye ca dhammā yañca
manoviññāṇaṃ ye ca manoviññāṇa viññātabbā dhammā, idaṃ kho bhikkhave sabbaṃ
anabhijānaṃ aparijānaṃ avirājayaṃ appajahaṃ abhabbo dukkhakkhayāya. 

[BJT Page 038] [\x  38/]     

Sabbañca kho bhikkhave abhijānaṃ parijānaṃ virājayaṃ pajahaṃ bhabbo dukkhakkhayāya.
Kiñca bhikkhave, sabbaṃ abhijānaṃ parijānaṃ virājayaṃ pajahaṃ bhabbo dukkhakkhayāya: 
Yañca kho bhikkhave cakkhuṃ-1 ye ca rūpā yañca cakkhuviññāṇaṃ ye ca cakkhuviññāṇa
viññātabbā dhammā, yañca sotaṃ ye ca saddā yañca sotaviññāṇaṃ ye ca sotaviññāṇa
viññātabbā dhammā, yañca ghānaṃ ye ca gandhā yañca ghānaviññāṇaṃ ye ca ghānaviññāṇa
viññātabbā dhammā, yā ca jivhā ye ca rasā yañca jivhāviññāṇaṃ ye ca jivhāviññāṇa
viññātabbā dhammā, yo ca kāyo ye ca phoṭṭhabbā yañca kāyaviññāṇaṃ ye ca kāyaviññāṇa
viññātabbā dhammā, yo ca mano ye ca dhammā yañca manoviññāṇaṃ ye ca manoviññāṇa
viññātabbā dhammā, idaṃ kho bhikkhave sabbaṃ abhijānaṃ parijānaṃ virājayaṃ pajahaṃ
bhabbo dukkhakkhayāyāti. 

1. 3. 6
Ādittapariyāyasuttaṃ

28. Ekaṃ samayaṃ bhagavā gayāyaṃ viharati gayāsīse saddhiṃ bhikkhusahassena, tatra kho
bhagavā bhikkhū āmantesi. 

Sabbaṃ bhikkhave ādittaṃ, kiñca bhikkhave sabbaṃ ādittaṃ, cakkhuṃ bhikkhave ādittaṃ, rūpā
ādittā, cakkhuviññāṇaṃ ādittaṃ. Cakkhusamphasso āditto, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi ādittaṃ. Kena ādittaṃ: ādittaṃ rāgagginā dosagginā mohagginā, ādittaṃ jātiyā
jarāmaraṇena, sokehi paridevehi dukkhehi domanassehi upāyāsehi ādittantī vadāmi. 

Sotaṃ ādittaṃ, saddā ādittā, sotaviññāṇaṃ ādittaṃ, sotasamphasso āditto, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi ādittaṃ. Kena ādittaṃ: ādittaṃ rāgagginā dosagginā mohagginā, ādittaṃ jātiyā
jarāmaraṇena, sokehi paridevehi dukkhehi domanassehi upāyāsehi ādittanti vadāmi. 

1. Cakkhu - machasaṃ. 

[BJT Page 040] [\x  40/]     

Ghānaṃ ādittaṃ, gandhā ādittā, ghānaviññāṇaṃ ādittaṃ, ghānasamphasso āditto, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi ādittaṃ, kena ādittaṃ: ādittaṃ rāgagginā dosagginā mohagginā, ādittaṃ jātiyā
jarāmaraṇena, sokehi paridevehi dukkhehi domanassehi upāyāsehi ādittanti vadāmi. 

Jivhā ādittā, rasā ādittā, jivhāviññāṇaṃ ādittaṃ, [PTS Page 020] [\q  20/]      jivhāsamphasso
āditto, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi ādittaṃ, kena ādittaṃ: ādittaṃ rāgagginā dosagginā mohagginā,
ādittaṃ jātiyā jarāmaraṇena, sokehi paridevehi dukkhehi domanassehi upāyāsehi ādittanti
vadāmi. 

Kāyo āditto, phoṭṭhabbā ādittā, kāyaviññāṇaṃ ādittaṃ, kāyasamphasso āditto, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi ādittaṃ, kena ādittaṃ: ādittaṃ rāgagginā dosagginā mohagginā, ādittaṃ jātiyā
jarāmaraṇena, sokehi paridevehi dukkhehi domanassehi upāyāsehi ādittanti vadāmi. 

Mano āditto, dhammā ādittā, manoviññāṇaṃ ādittaṃ, manosamphasso āditto, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi ādittaṃ, kena ādittaṃ: ādittaṃ rāgagginā dosagginā mohagginā, ādittaṃ jātiyā
jarāmaraṇena, sokehi paridevehi dukkhehi domanassehi upāyāsehi ādittanti vadāmi. 

Evampassaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 

Evampassaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi. 1Nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 

[BJT Page 042] [\x  42/]     

Evampassaṃ bhikkhave sutavā ariyasāvako manassampi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti pajānātī ti. 

Idamavoca bhagavā. Attamanā te bhikkhū bhagavato bhāsitaṃ abhinandunti. Imasmiñca
pana veyyākaraṇasmiṃ bhaññamāne tassa bhikkhusahassassa anupādāya āsavehi cittāni
vimucciṃsūti. 

1. 3. 7
Andhabhūtasuttaṃ
29. Ekaṃ samayaṃ bhagavā rājagahe viharati veḷuvane kalandaka nivāpe. Tatra kho bhagavā
bhikkhū āmantesi. 

Sabbaṃ bhikkhave andhabhūtaṃ. [PTS Page 021] [\q  21/]      kiñca bhikkhave sabbaṃ
andhabhūtaṃ? Cakkhuṃ bhikkhave andhabhūtaṃ, rūpā andhabhūtā, cakkhuviññāṇaṃ
andhabhūtaṃ, cakkhusamphasso andhabhūto. Yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā, tampi andhabhūtaṃ. Kena
andhabhūtaṃ: andhabhūtaṃ jātiyā jarāmaraṇena, sokehi paridevehi dukkhehi domanassehi
upāyāsehi andhabhūtanti vadāmi. 

Sotaṃ andhabhūtaṃ, saddā andhabhūtā, sotaviññāṇaṃ andhabhūtaṃ, sotasamphasso
andhabhūto, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi andhabhūtaṃ. Kena andhabhūtaṃ: andhabhūtaṃ jātiyā
jarāmaraṇena, sokehi paridevehi dukkhehi domanassehi upāyāsehi andhabhūtanti vadāmi. 

Ghānaṃ andhabhūtaṃ, gandhā andhabhūtā, ghānaviññāṇaṃ andhabhūtaṃ, ghānasamphasso
andhabhūto, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi andhabhūtaṃ. Kena andhabhūtaṃ: andhabhūtaṃ jātiyā
jarāmaraṇena, sokehi paridevehi dukkhehi domanassehi upāyāsehi andhabhūtanti vadāmi. 

Jivhā andhabhūtā, rasā andhabhūtā, jivhāviññāṇaṃ andhabhūtaṃ, jivhāsamphasso
andhabhūto, yampidaṃ jivihāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi andhabhūtaṃ. Kena andhabhūtaṃ: andhabhūtaṃ jātiyā
jarāmaraṇena, sokehi paridevehi dukkhehi domanassehi upāyāsehi andhabhūtanti vadāmi. 

Mano andhabhūto, dhammā andhabhūtā, manoviññāṇaṃ andhabhūtaṃ, manosamphasso
andhabhūto, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi andhabhūtaṃ. Kena andhabhūtaṃ: andhabhūtaṃ jātiyā
jarāmaraṇena, sokehi paridevehi dukkhehi domanassehi upāyāsehi andhabhūtanti vadāmi. 

[BJT Page 044] [\x  44/]     

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbinidati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbandati. 

Evaṃ passaṃ bhikkhave sutavā ariyasāvako sotamimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbandati. 

Evaṃ passaṃ bhikkhave sutavā ariyasāvako ghānasmimpi nibbindati, gandhesupi
nibbanidati, ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbandati. 

Evaṃ passaṃ bhikkhave sutavā ariyasāvako jivhāyapi nibbindati, rasesupi nibbandati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbandati. 

Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 

Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manoyamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbandati. 

Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ hoti. Khīṇā jāti
vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 3. 8. 
Sāruppapaṭipadāsuttaṃ 
30. Sāvatthiyaṃ
Sabbamaññītasamugghātasāruppaṃ vo bhikkhave [PTS Page 022] [\q  22/]      paṭipadaṃ
desissāmi. Taṃ suṇātha. 

Katamā ca sā bhikkhave sabbamaññitasamugghātasāruppapaṭipadā idha bhikkhave bhikkhu
cakkhuṃ na maññati, cakkhusmiṃ na maññati, cakkhuto na maññati, cakkhuṃ meti na
maññati, rūpe na maññati. Rūpesu na maññati, rūpato na maññati. Rūpā meti na maññati.
Cakkhuviññāṇaṃ na maññati, cakkhuviññāṇasmiṃ na maññati. Cakkhuviññāṇato na
maññati, cakkhuviññāṇaṃ meti na maññati. Cakkhusamphassaṃ na maññati,
cakkhusamphassasmiṃ na maññati, cakkhusamphassato na maññati, cakkhusamphasso meti
na maññati, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññati tasmimpi na maññati. Tatopi na maññati. Tammeti
na maññati. 

Jivhā na maññati. Jivhāya na maññati, jivhāto na maññati. Jivhā meti na maññati, rase na
maññati. Rasesu na maññati, rasato na maññati. Rasā meti na maññati. Jivhāviññāṇaṃ na
maññati, jivhāviññāṇasmiṃ na maññati. Jivhāviññāṇato na maññati, jivhāviññāṇaṃ meti na
maññati. Jivhāsamphassaṃ na maññati, jivhāsamphassasmiṃ na maññati, jivhāsamphassato
na maññati, jivhāsamphasso meti na maññati, yampidaṃ jivhāsamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññati tasmimpi na
maññati. Tatopi na maññati. Tammeti na maññati. 

[BJT Page 046] [\x  46/]     

Manaṃ na maññati. Manasmiṃ na maññati, manato na maññati. Mano meti na maññati,
dhamme na maññati. Dhammesu na maññati, dhammato na maññati. Dhammā meti na
maññati. Manoviññāṇaṃ na maññati, manoviññāṇasmiṃ na maññati. Manoviññāṇato na
maññati, manoviññāṇaṃ meti na maññati. Manosamphassaṃ na maññati,
manosamphassasmiṃ na [PTS Page 023] [\q  23/]      maññati, manosamphassato na
maññati, manosamphasso meti na maññati, yampidaṃ manosamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññati, tasmimpi na
maññati. Tatopi na maññati. Tammeti na maññati. 

Sabbaṃ na maññati, sabbasmiṃ na maññati, sabbato na maññati, sabbaṃ meti na maññati. So
evaṃ amaññamāno na ca kiñci loke upādiyati, anupādiyaṃ na paritassati, aparitassaṃ
paccattaññeva parinibbāyati. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti pajānāti. 

Ayaṃ kho sā bhikkhave sabbamaññitasamugghātasāruppapaṭipadāti. 

1. 3. 9
Sappāyapaṭipadāsuttaṃ
31. Sāvatthiyaṃ
Sabbamaññitasamūgghātasappāyaṃ vo bhikkhave paṭipadaṃ desissāmi taṃ suṇātha. 

Katamā ca sā bhikkhave sabbamaññitasamugghātasappāyapaṭipadā: 

[BJT Page 048] [\x  48/]      

Idha bhikkhave bhikkhu cakkhuṃ na maññati. Cakkhusmiṃ na maññati, cakkhuto na
maññati, cakkhuṃ meti na maññati, rūpe na maññati. Rūpesu na maññati, rūpato na
maññati. Rūpā meti na maññati. Cakkhuviññāṇaṃ na maññati, cakkhuviññāṇasmiṃ na
maññati. Cakkhuviññāṇato na maññati, cakkhuviññāṇaṃ meti na maññati.
Cakkhusamphassaṃ na maññati, cakkhusamphassasmiṃ na maññati, cakkhusamphassato na
maññati, cakkhusamphasso meti na maññati, yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññati, tasmimpi na
maññati. Tatopi na maññati. Tammeti na maññati. 


Yaṃ hi bhikkhave maññati, yasmiṃ maññati, yato maññati, yammeti maññati, tato taṃ hoti
aññathā. Aññathābhāvī bhavasatto loko bhavameva abhinandati. 

Jivhaṃ na maññati. Jivhāya na maññati. Jivhāto na maññati, jivhā meti na maññati, rase na
maññati. Rasesu na maññati, rasato na maññati. Rasā meti na maññati. Jivhāviññāṇaṃ na
maññati, jivhāviññāṇasmiṃ na maññati. Jivhāviññāṇato na maññati, jivhāviññāṇaṃ meti na
maññati. Jivhāsamphassaṃ na maññati, jivhāsamphassasmiṃ na maññati, jivhāsamphassato
na maññati, jivhāsamphasso meti na maññati, yampidaṃ jivhāsamphassapaccayā uppajjati
[PTS Page 024] [\q  24/]      vedayitaṃ sukhaṃ vā dukkhaṃ vā adukkhamasukhaṃ vā tampi
na maññati, tasmimpi na maññati. Tatopi na maññati. Tammeti na maññati. Yaṃ hi
bhikkhave maññati, yasmiṃ maññati, yato maññati, yammeti maññati, 

Tato taṃ hoti aññathā. Aññathābhāvī bhavasatto loko bhavameva abhinandati. 

Manaṃ na maññati. Manasmiṃ na maññati, manato na maññati. Mano meti na maññati,
dhamme na maññati. Dhammesu na maññati, dhammato na maññati. Dhammā meti na
maññati. Manoviññāṇaṃ na maññati, manoviññāṇasmiṃ na maññati. Manoviññāṇato na
maññati, manoviññāṇaṃ meti na maññati. Manosamphassaṃ na maññati,
manosamphassasmiṃ na maññati, manosamphassato na maññati, manosamphasso meti na
maññati, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññati, tasmimpi na maññati. Tatopi na maññati. Tammeti
na maññati. 

Yaṃ hi bhikkhave maññati, yasmiṃ maññati, yato maññati, yammeti maññati. Tato taṃ hoti
aññathā. Aññathābhāvī bhavasatto loko bhavameva abhinandati. 

[BJT Page 050] [\x  50/]     

Yāvatā bhikkhave khandhadhātuāyatanaṃ tampi na maññati, tasmimpi na maññati, tatopi
na maññati, tammeti na maññati, so evaṃ na maññamāno na ca kiñci loke upādiyati,
anupādiyaṃ na paritassati, aparitassaṃ paccattaññeva parinibbāyati, khīṇā jāti vusitaṃ
brahmacariyaṃ kataṃ karaṇīyaṃ nāparaṃ itthattāyāti pajānāti. Ayaṃ kho sā bhikkhave
sabbamaññitasamugghātasappāya-1 paṭipadāti. 

1. 3. 10
Dutiya sappāyapaṭipadāsuttaṃ
32. Sāvatthiyaṃ 
Sabbamaññitasamugghātasappāyaṃ vo bhikkhave paṭipadaṃ desissāmi taṃ suṇātha. Katamā
ca sā bhikkhave sabbamaññitasamugghātasappāya paṭipadā:

Taṃ kimmaññatha bhikkhave cakkhuṃ niccaṃ vā aniccaṃ vāti? Aniccaṃ bhante. Yaṃ
panāniccaṃ dukkhaṃ vā taṃ sukhaṃ vāti? [PTS Page 025] [\q  25/]      dukkhaṃ bhante. Yaṃ
panāniccaṃ dukkhaṃ vipariṇāmadhammaṃ kallannu taṃ samanupassituṃ "etaṃ mama
eso'hamasmī eso me attā" ti? Nohetaṃ bhante. 

Rūpā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

Cakkhuviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Cakkhusamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti? Nohetaṃ bhante. 
1. Sappāyā - machasaṃ. Syā. 

[BJT Page 052] [\x  52/]     

Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 

Sotaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama eso'hamasmī eso me attā" ti? Nohetaṃ bhante. 

Saddā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

Sotaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Sotasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ
vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? Nohetaṃ bhante. 

Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 

Ghānaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama eso'hamasmī eso me attā" ti? Nohetaṃ bhante. 

Gandhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

Ghānaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Ghānasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti? Nohetaṃ bhante. 

Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 

Jivhā niccā vā aniccā vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama eso'hamasmī eso me attā" ti? Nohetaṃ bhante. 

Rasā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

Jivhāviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Jivhāsamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti? Nohetaṃ bhante. 

Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 

Kāyo nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama eso'hamasmī eso me attā" ti? Nohetaṃ bhante. 

Phoṭṭhabbā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ viparināmadhammaṃ, kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

Kāyaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Kāyasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti? Nohetaṃ bhante. 

Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 
Mano nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama eso'hamasmī eso me attā" ti? Nohetaṃ bhante. 

Dhammā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante yaṃ panāniccaṃ dukkhaṃ viparināmadhammaṃ kallannu taṃ
samanupassituṃ "etaṃ mama esohamasmi eso me attā" ti? Nohetaṃ bhante. 

[BJT Page 054] [\x  54/]     

Manoviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama esohamasmi, eso me attā" ti? Nohetaṃ bhante. 
Manosamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti? Nohetaṃ bhante. 

Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi eso me attā"
ti? Nohetaṃ bhante. 

[PTS Page 026] [\q  26/]      evaṃ passaṃ bhikkhave sutavā ariyasāvako cakkhusmimpi
nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati
yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati, yampidaṃ
manoyamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāti. 

Ayaṃ kho sā bhikkhave sabbamaññitasamugaghāta sappāyapaṭipadāti. 
Sabbavaggo tatiyo
. Tasasuddānaṃ:
Sabbañca dvepi pahānā parijānā apare dūve
Ādittaṃ andhabhūtañca sāruppā dveca sappāyā vaggo tena pavuccatīti. 

[BJT Page 056] [\x  56/]     

4. Jātidhammavaggo
1. 4. 1
Jātidhammasuttaṃ
33. Sāvatthiyaṃ
33. Sabbaṃ bhikkhave jātidhammaṃ kiñca bhikkhave. Sabbaṃ jātidhammaṃ: [PTS Page 027]
[\q  27/]      cakkhuṃ bhikkhave jātidhammaṃ, rūpā jātidhammā, cakkhuviññāṇaṃ
jātidhammaṃ, cakkhusamphasso jātidhammo, yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi jātidhammaṃ. 

Sotaṃ jātidhammaṃ, saddā jātidhammā, sotaviññāṇaṃ jātidhammaṃ, sotasamphasso
jātidhammo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jātidhammaṃ. 

Ghānaṃ jātidhammaṃ, gandhā jātidhammā, ghānaviññāṇaṃ jātidhammaṃ, ghānasamphasso
jātidhammo, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jātidhammaṃ. 

Jivhā jātidhammā, rasā jātidhammā, jivhāviññāṇaṃ jātidhammaṃ, jivhāsamphasso
jātidhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jātidhammaṃ. 

Kāyo jātidhammo, phoṭṭhabbā jātidhammā, kāyaviññāṇaṃ jātidhammaṃ, kāyasamphasso
jātidhammo, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jātidhammaṃ. 

Mano jātidhammo, dhammā jātidhammā, manoviññāṇaṃ jātidhammaṃ, manosamphasso
jātidhammo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jātidhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, gānasamphassepi nibbindati yampidaṃ ghānasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

[BJT Page 058] [\x  58/]     

4. Jātidhammavaggo
1. 4. 2
Jarādhammasuttaṃ
34. Sāvatthiyaṃ
34. Sabbaṃ bhikkhave jarādhammaṃ kiñca bhikkhave. Sabbaṃ jarādhammaṃ: cakkhuṃ
bhikkhave jarādhammaṃ, rūpā jarādhammā, cakkhuviññāṇaṃ jarādhammaṃ,
cakkhusamphasso jarādhammo, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi jarādhammaṃ. 

Sotaṃ jarādhammaṃ, saddā jarādhammā, sotaviññāṇaṃ jarādhammaṃ, sotasamphasso
jarādhammo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jarādhammaṃ. 

Ghānaṃ jarādhammaṃ, gandhā jarādhammā, ghānaviññāṇaṃ jarādhammaṃ,
ghānasamphasso jarādhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi jarādhammaṃ. 

Jivhā jarādhammā, rasā jarādhammā, jivhāviññāṇaṃ jarādhammaṃ, jivhāsamphasso
jarādhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jarādhammaṃ. 

Kāyo jarādhammo, phoṭṭhabbā jarādhammā, kāyaviññāṇaṃ jarādhammaṃ, kāyasamphasso
jarādhammo, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jarādhammaṃ. 

Mano jarādhammaṃ, dhammā jarādhammā, manoviññāṇaṃ jarādhammaṃ, manosamphasso
jarādhammo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi jarādhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 4. 3
Vyādhidhammasuttaṃ
35. Sāvatthiyaṃ
35. Sabbaṃ bhikkhave vyādhidhammaṃ kiñca bhikkhave. Sabbaṃ vyādhidhammaṃ: cakkhuṃ
bhikkhave vyādhidhammaṃ, rūpā vyādhidhammā, cakkhuviññāṇaṃ vyādhidhammaṃ,
cakkhusamphasso vyādhidhammo, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 

Sotaṃ vyādhidhammaṃ, saddā vyādhidhammā, sotaviññāṇaṃ vyādhidhammaṃ,
sotasamphasso vyādhidhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 

Ghānaṃ vyādhidhammaṃ, gandhā vyādhidhammā, ghānaviññāṇaṃ vyādhidhammaṃ,
ghānasamphasso vyādhidhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 
Jivhā vyādhidhammā, rasā vyādhidhammā, jivhāviññāṇaṃ vyādhidhammaṃ,
jivhāsamphasso vyādhidhammo, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 

Kāyo vyādhidhammo, phoṭṭhabbā vyādhidhammā, kāyaviññāṇaṃ vyādhidhammaṃ,
kāyasamphasso vyādhidhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 

Mano vyādhidhammo, dhammā vyādhidhammā, manoviññāṇaṃ vyādhidhammaṃ,
manosamphasso vyādhidhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vyādhidhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manoyamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 4. 4
Maraṇadhammasuttaṃ
36. Sāvatthiyaṃ
36. Sabbaṃ bhikkhave maraṇadhammaṃ kiñca bhikkhave. Sabbaṃ maraṇadhammaṃ:
cakkhuṃ bhikkhave maraṇadhammaṃ, rūpā maraṇadhammā, cakkhuviññāṇaṃ
maraṇadhammaṃ, cakkhusamphasso maraṇadhammo, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Sotaṃ maraṇadhammaṃ, saddā maraṇadhammā, sotaviññāṇaṃ maraṇadhammaṃ,
sotasamphasso maraṇadhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Ghānaṃ maraṇadhammaṃ, gandhā maraṇadhammā, ghānaviññāṇaṃ maraṇadhammaṃ,
ghānasamphasso maraṇadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Jivhā maraṇadhammā, rasā maraṇadhammā, jivhāviññāṇaṃ maraṇadhammaṃ,
jivhāsamphasso maraṇadhammo, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Kāyo maraṇadhammo, phoṭṭhabbā maraṇadhammā, kāyaviññāṇaṃ maraṇadhammaṃ,
kāyasamphasso maraṇadhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Mano maraṇadhammo, dhammā maraṇadhammā, manoviññāṇaṃ maraṇadhammaṃ,
manosamphasso maraṇadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi maraṇadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manoyamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 4. 5
Sokadhammasuttaṃ
37. Sāvatthiyaṃ
37. Sabbaṃ bhikkhave sokadhammaṃ kiñca bhikkhave. Sabbaṃ sokadhammaṃ: cakkhuṃ
bhikkhave sokadhammaṃ, rūpā sokadhammā, cakkhuviññāṇaṃ sokadhammaṃ,
cakkhusamphasso sokadhammo, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sokadhammaṃ. 

Sotaṃ sokadhammaṃ, saddā sokadhammā, sotaviññāṇaṃ sokadhammaṃ, sotasamphasso
sokadhammo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi sokadhammaṃ. 

Ghānaṃ sokadhammaṃ, gandhā sokadhammā, sotaviññāṇaṃ sokadhammaṃ,
ghānasamphasso sokadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sokadhammaṃ. 

Jivhā sokadhammā, rasā sokadhammā, jivhāviññāṇaṃ sokadhammaṃ, jivhāsamphasso
sokadhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi sokadhammaṃ. 

Kāyo sokadhammo, phoṭṭhabbā sokadhammā, kāyaviññāṇaṃ sokadhammaṃ,
kāyasamphasso sokadhammo, yampidaṃ kāyasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi sokadhammaṃ. 

Mano sokadhammo, dhammā sokadhammā, manoviññāṇaṃ sokadhammaṃ,
manosamphasso sokadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sokadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 
1. 4. 6
Saṃkilesadhammasuttaṃ
38. Sāvatthiyaṃ
38. Sabbaṃ bhikkhave saṃkilesadhammaṃ kiñca bhikkhave. Sabbaṃ saṃkilesadhammaṃ:
cakkhuṃ bhikkhave saṃkilesadhammaṃ, rūpā saṃkilesadhammā, cakkhuviññāṇaṃ
saṃkilesadhammaṃ, cakkhusamphasso saṃkilesadhammo, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi saṃkilesadhammaṃ. 

Sotaṃ saṃkilesadhammaṃ, saddā saṃkilesadhammā, sotaviññāṇaṃ saṃkilesadhammaṃ,
sotasamphasso saṃkilesadhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi saṃkilesadhammaṃ. 

Ghānaṃ saṃkilesadhammaṃ, gandhā saṃkilesadhammā, ghānaviññāṇaṃ saṃkilesadhammaṃ,
ghānasamphasso saṃkilesadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi saṃkilesadhammaṃ. 

Jivhā saṃkilesadhammā, rasā saṃkilesadhammā, jivhāviññāṇaṃ saṃkilesadhammaṃ,
jivhāsamphasso saṃkilesadhammo, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi saṃkilesadhammaṃ. 

Kāyo saṃkilesadhammo, phoṭṭhabbā saṃkilesadhammā, kāyaviññāṇaṃ saṃkilesadhammaṃ,
kāyasamphasso saṃkilesadhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi saṃkilesadhammaṃ. 

Mano saṃkilesadhammo, dhammā saṃkilesadhammā, manoviññāṇaṃ saṃkilesadhammaṃ,
manosamphasso saṃkilesadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi saṃkilesadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 
1. 4. 7
Khayadhammasuttaṃ
39. Sāvatthiyaṃ
39. [PTS Page 028] [\q  28/]      sabbaṃ bhikkhave khayadhammaṃ kiñca bhikkhave. Sabbaṃ
khayadhammaṃ: cakkhuṃ bhikkhave khayadhammaṃ, rūpā khayadhammā, cakkhuviññāṇaṃ
khayadhammaṃ, cakkhusamphasso khayadhammo, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi khayadhammaṃ. 

Sotaṃ khayadhammaṃ, saddā khayadhammā, sotaviññāṇaṃ khayadhammaṃ, sotasamphasso
khayadhammo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi khayadhammaṃ. 

Ghānaṃ khayadhammaṃ, gandhā khayadhammā, ghānaviññāṇaṃ khayadhammaṃ,
ghānasamphasso khayadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi khayadhammaṃ. 

Jivhā khayadhammā, rasā khayadhammā, jivhāviññāṇaṃ khayadhammaṃ, jivhāsamphasso
khayadhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi khayadhammaṃ. 

Kāyo khayadhammo, phoṭṭhabbā khayadhammā, kāyaviññāṇaṃ khayadhammaṃ,
kāyasamphasso khayadhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi khayadhammaṃ. 

Mano khayadhammo, dhammā khayadhammā, manoviññāṇaṃ khayadhammaṃ,
manosamphasso khayadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi khayadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 4. 8
Vayadhammasuttaṃ
40. Sāvatthiyaṃ
40. Sabbaṃ bhikkhave vayadhammaṃ kiñca bhikkhave. Sabbaṃ vayadhammaṃ: cakkhuṃ
bhikkhave vayadhammaṃ, rūpā vayadhammā, cakkhuviññāṇaṃ vayadhammaṃ,
cakkhusamphasso vayadhammo, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vayadhammaṃ. 

Sotaṃ vayadhammaṃ, saddā vayadhammā, sotaviññāṇaṃ vayadhammaṃ, sotasamphasso
vayadhammo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi vayadhammaṃ. 

Ghānaṃ vayadhammaṃ, gandhā vayadhammā, ghānaviññāṇaṃ vayadhammaṃ,
ghānasamphasso vayadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vayadhammaṃ. 

Jivhā vayadhammā, rasā vayadhammā, jivhāviññāṇaṃ vayadhammaṃ, jivhāsamphasso
vayadhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi vayadhammaṃ. 

Kāyo vayadhammo, phoṭṭhabbā vayadhammā, kāyaviññāṇaṃ vayadhammaṃ,
kāyasamphasso vayadhammo, yampidaṃ kāyasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi vayadhammaṃ. 

Mano vayadhammo, dhammā vayadhammā, manoviññāṇaṃ vayadhammaṃ,
manosamphasso vayadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi vayadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbandati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 4. 9
Samudayadhammasuttaṃ
41. Sāvatthiyaṃ
42. Sabbaṃ bhikkhave samudayadhammaṃ, kiñca bhikkhave. Sabbaṃ samudaya dhammaṃ:
cakkhuṃ bhikkhave samudayadhammaṃ, rūpā samudayadhammā, cakkhuviññāṇaṃ
samudayadhammaṃ, cakkhusamphasso samudayadhammo, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi samudayadhammaṃ. 

Sotaṃ samudayadhammaṃ, saddā samudayadhammā, sotaviññāṇaṃ samudayadhammaṃ,
sotasamphasso samudayadhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi samudayadhammaṃ. 

Ghānaṃ samudayadhammaṃ, gandhā samudayadhammā, ghānaviññāṇaṃ
samudayadhammaṃ, ghānasamphasso samudayadhammo, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi samudayadhammaṃ. 

Jivhā samudayadhammā, rasā samudayadhammā, jivhāviññāṇaṃ samudayadhammaṃ,
jivhāsamphasso samudayadhammo, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi samudayadhammaṃ. 

Kāyo samudayadhammo, phoṭṭhabbā samudayadhammā, kāyaviññāṇaṃ
samudayadhammaṃ, kāyasamphasso samudayadhammo, yampidaṃ kāyasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi
samudayadhammaṃ. 

Mano samudayadhammo, dhammā samudayadhammā, manoviññāṇaṃ samudayadhammaṃ,
manosamphasso samudayadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi samudayadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

[BJT Page 060] [\x  60/]     

1. 4. 10
Nirodhadhammasuttaṃ
42. Sāvatthiyaṃ
42. Sabbaṃ bhikkhave nirodhadhammaṃ kiñca bhikkhave. Sabbaṃ nirodhadhammaṃ:
cakkhuṃ bhikkhave nirodhadhammaṃ, rūpā nirodhammā, cakkhuviññāṇaṃ
nirodhadhammaṃ, cakkhusamphasso nirodhadhammo, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Sotaṃ nirodhadhammaṃ, saddā nirodhadhammā, sotaviññāṇaṃ nirodhadhammaṃ,
sotasamphasso nirodhadhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Ghānaṃ nirodhadhammaṃ, gandhā nirodhadhammā, ghānaviññāṇaṃ nirodhadhammaṃ,
ghānasamphasso nirodhadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Jivhā nirodhadhammā, rasā nirodhadhammā, jivhāviññāṇaṃ nirodhadhammaṃ,
jivhāsamphasso nirodhadhammo, yampidaṃ jivhāsamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Kāyo nirodhadhammo, phoṭṭhabbā nirodhadhammā, kāyaviññāṇaṃ nirodhadhammaṃ,
kāyasamphasso nirodhadhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Mano nirodhadhammo, dhammā nirodhadhammā, manoviññāṇaṃ nirodhadhammaṃ,
manosamphasso nirodhadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi nirodhadhammaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

Jātidhammavaggo catuttho. 
Tassuddānaṃ:
Jātijarāvyādhimaraṇaṃ soko ca saṃkileso ca-1 
Khayadhammaṃ vayadhammañca samudayadhammaṃ-2 nirodhadhammena te dasāti. 

1. Saṃkilesikaṃ - machasaṃ. Saṃkilesā - syā. 2. Khayavayasamudayaṃ - machasaṃ. 

[BJT Page 062. [\x  62/]     ] 

5. Sabbāniccavaggo
1. 5. 1. 
Aniccasuttaṃ. 
43. Sāvatthiyaṃ
Sabbaṃ bhikkhave aniccaṃ. Kiñca bhikkhave sabbaṃ aniccaṃ: cakkhuṃ bhikkhave aniccaṃ,
rūpā aniccā, cakkhuviññāṇaṃ aniccaṃ, cakkhusamphasso anicco, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 

Sotaṃ aniccaṃ, saddā aniccā, sotaviññāṇaṃ aniccaṃ, sotasamphasso anicco, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 

Ghānaṃ aniccaṃ, gandhā aniccā, ghānaviññāṇaṃ aniccaṃ, ghānasamphasso anicco, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 
Jivhā aniccā, rasā aniccā, jivhāviññāṇaṃ aniccaṃ, jivhāsamphasso anicco, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 

Kāyo anicco, phoṭṭhabbā aniccā, kāyaviññāṇaṃ aniccaṃ, kāyasamphasso anicco, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 

Mano anicco, dhammā aniccā, manoviññāṇaṃ aniccaṃ, manosamphasso anicco, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 2. 
Dukkhasuttaṃ. 
44. Sāvatthiyaṃ
44. Sabbaṃ bhikkhave dukkhaṃ. Kiñca bhikkhave sabbaṃ dukkhaṃ: cakkhuṃ bhikkhave
dukkhaṃ, rūpā dukkhā, cakkhuviññāṇaṃ dukkhaṃ, cakkhusamphasso dukkho, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhaṃ. 

Sotaṃ dukkhaṃ, saddā dukkhā, sotaviññāṇaṃ dukkhaṃ, sotasamphasso dukkho, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhaṃ. 

Ghānaṃ dukkhaṃ, gandhā dukkhā, ghānaviññāṇaṃ dukkhaṃ, ghānasamphasso dukkho,
yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ. 

Jivhā dukkhā, rasā dukkhā, jivhāviññāṇaṃ dukkhaṃ, jivhāsamphasso dukkho, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhaṃ. 

Kāyo dukkho, phoṭṭhabbā dukkhā, kāyaviññāṇaṃ dukkhaṃ, kāyasamphasso dukkho,
yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ. 

Mano dukkho, dhammā dukkhā, manoviññāṇaṃ dukkhaṃ, manosamphasso dukkho,
yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 3. 
Anattasuttaṃ. 
45. Sāvatthiyaṃ
45. Sabbaṃ bhikkhave anattā. Kiñca bhikkhave sabbaṃ anattā: cakkhuṃ bhikkhave anattā,
rūpā anattā, cakkhuviññāṇaṃ anattā, cakkhusamphasso anattā, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Sotaṃ anattā, saddā anattā, sotaviññāṇaṃ anattā, sotasamphasso anattā, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Ghānaṃ anattā, gandhā anattā, ghānaviññāṇaṃ anattā, ghānasamphasso anattā, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Jivhā anattā, rasā anattā, jivhāviññāṇaṃ anattā, jivhāsamphasso anattā, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Kāyo anattā, phoṭṭhabbā anattā, kāyaviññāṇaṃ anattā kāyasamphasso anattā, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Mano anattā, dhammā anattā, manoviññāṇaṃ anattā, manosamphasso anattā, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattā. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 5. 4
Abhiññeyyasuttaṃ
46. Sāvatthiyaṃ
46. [PTS Page 029] [\q  29/]      sabbaṃ bhikkhave abhiññeyyaṃ. Kiñca bhikkhave sabbaṃ
abhiññeyyaṃ: cakkhuṃ bhikkhave abhiññeyyaṃ, rūpā abhiññeyyaṃ, cakkhuviññāṇaṃ
abhiññeyyaṃ, cakkhusamphasso abhiññeyyaṃ, yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi abhiññeyyaṃ. 

Sotaṃ abhiññeyyaṃ, saddā abhiññeyyaṃ, sotaviññāṇaṃ abhiññeyyaṃ, sotasamphasso
abhiññeyyaṃ, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññeyyaṃ. 

Ghānaṃ abhiññeyyaṃ, gandhā abhiññeyyaṃ, ghānaviññāṇaṃ abhiññeyyaṃ, ghānasamphasso
abhiññeyyaṃ, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññeyyaṃ. 

Jivhā abhiññeyyaṃ, rasā abhiññeyyaṃ, jivhāviññāṇaṃ abhiññeyyaṃ, jivhāsamphasso
abhiññeyyaṃ, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññeyyaṃ. 

Kāyo abhiññeyyaṃ, phoṭṭhabbā abhiññeyyaṃ, kāyaviññāṇaṃ abhiññeyyaṃ, kāyasamphasso
abhiññeyyaṃ, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññeyyaṃ. 

Mano abhiññeyyaṃ, dhammā abhiññeyyaṃ, manoviññāṇaṃ abhiññeyyaṃ, manosamphasso
abhiññeyyaṃ, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi abhiññeyyaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

[BJT Page 064. [\x  64/]     ] 

1. 5. 5. 
Pariññeyyasuttaṃ. 
47. Sāvatthiyaṃ
47. Sabbaṃ bhikkhave pariññeyyaṃ. Kiñca bhikkhave sabbaṃ pariññeyyaṃ: cakkhuṃ
bhikkhave pariññeyyaṃ, rūpā pariññeyyā, cakkhuviññāṇaṃ pariññeyyaṃ, cakkhusamphasso
pariññeyyo, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Sotaṃ pariññeyyaṃ, saddā pariññeyyā, sotaviññāṇaṃ pariññeyyaṃ, sotasamphasso
pariññeyyo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Ghānaṃ pariññeyyaṃ, gandhā pariññeyyā, ghānaviññāṇaṃ pariññeyyaṃ, ghānasamphasso
pariññeyyo, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Jivhā pariññeyyā, rasā pariññeyyā, jivhāviññāṇaṃ pariññeyyaṃ, jivhāsamphasso pariññeyyo,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Kāyo pariññeyyo, phoṭṭhabbā pariññeyyā, kāyaviññāṇaṃ pariññeyyaṃ, kāyasamphasso
pariññeyyo, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Mano pariññeyyo, dhammā pariññeyyā, manoviññāṇaṃ pariññeyyaṃ, manosamphasso
pariññeyyo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pariññeyyaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 6. 
Pahātabbasuttaṃ. 
48. Sāvatthiyaṃ
48. Sabbaṃ bhikkhave pahātabbaṃ. Kiñca bhikkhave sabbaṃ pahātabbaṃ: cakkhuṃ bhikkhave
pahātabbaṃ, rūpā pahātabbā, cakkhuviññāṇaṃ pahātabbaṃ, cakkhusamphasso pahātabbo,
yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Sotaṃ pahātabbaṃ, saddā pahātabbā, sotaviññāṇaṃ pahātabbaṃ, sotasamphasso pahātabbo,
yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Ghānaṃ pahātabbaṃ, gandhā pahātabbā, ghānaviññāṇaṃ pahātabbaṃ, ghānasamphasso
pahātabbo, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Jivhā pahātabbā, rasā pahātābbā, jivhāviññāṇaṃ pahātābbaṃ, jivhāsamphasso pahātabbo,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Kāyo pahātabbo, phoṭṭhabbā pahātabbā, kāyaviññāṇaṃ pahātabbaṃ, kāyasamphasso
pahātabbo, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Mano pahātabbo, dhammā pahātabbā, manoviññāṇaṃ pahātabbaṃ, manosamphasso
pahātabbo, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi pahātabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 7. 
Sacchikātabbasuttaṃ. 
49. Sāvatthiyaṃ
49. Sabbaṃ bhikkhave sacchikātabbaṃ. Kiñca bhikkhave sabbaṃ sacchikātabbaṃ: cakkhuṃ
bhikkhave sacchikātabbaṃ, rūpā sacchikātabbā, cakkhuviññāṇaṃ sacchikātabbaṃ,
cakkhusamphasso sacchikātabbo, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sacchikātabbaṃ. 

Sotaṃ sacchikātabbaṃ, saddā sacchikātabbā, sotaviññāṇaṃ sacchikātabbaṃ, sotasamphasso
sacchikātabbo, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi sacchikātabbaṃ. 

Ghānaṃ sacchikātabbaṃ, gandhā sacchikātabbā, ghānaviññāṇaṃ sacchikātabbaṃ,
ghānasamphasso sacchikātabbo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sacchikātabbaṃ. 

Jivhā sacchikātabbā, rasā sacchikātabbā, jivhāviññāṇaṃ sacchikātabbaṃ, jivhāsamphasso
sacchikātabbo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi sacchikātabbaṃ. 

Kāyo sacchikātabbo, phoṭṭhabbā sacchikātabbā, kāyaviññāṇaṃ sacchikātabbaṃ,
kāyasamphasso sacchikātabbo, yampidaṃ kāyasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi sacchikātabbaṃ. 

Mano sacchikātabbo, dhammā sacchikātabbā, manoviññāṇaṃ sacchikātabbaṃ
manosamphasso sacchikātabbo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi sacchikātabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 8. 
Abhiññeyyapariññeyyasuttaṃ. 
50. Sāvatthiyaṃ
50. Sabbaṃ bhikkhave abhiññeyyapariññeyyaṃ. Kiñca bhikkhave sabbaṃ
abhiññeyyapariññeyyaṃ: cakkhuṃ bhikkhave abhiññeyyapariññeyyaṃ, rūpā
abhiññeyyapariññeyyā, cakkhuviññāṇaṃ abhiññeyyapariññeyyaṃ, cakkhusamphasso
Abhiññeyyapariññeyyo, yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi abhiññeyyapariññeyyaṃ. 

Sotaṃ abhiññeyyapariññeyyaṃ, saddā abhiññeyyapariññeyyā, sotaviññāṇaṃ
abhiññeyyapariññeyyaṃ, sotasamphasso abhiññeyyapariññeyyo, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññeyyapariññeyyaṃ. 
Ghānaṃ abhiññeyyapariññeyyaṃ, gandhā abhiññeyyapariññeyyā, ghānaviññāṇaṃ
abhiññeyyapariññeyyaṃ, ghānasamphasso abhiññeyyapariññeyyo, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññeyyapariññeyyaṃ. 
Jivhā abhiññeyyapariññeyyā, rasā abhiññeyyapariññeyyā, jivhāviññāṇaṃ
abhiññeyyapariññeyyaṃ, jivhāsamphasso abhiññeyyapariññeyyo, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññeyyapariññeyyaṃ. 

Kāyo abhiññeyyapariññeyyo, phoṭṭhabbā abhiññeyyapariññeyyā, kāyaviññāṇaṃ
abhiññeyyapariññeyyaṃ, kāyasamphasso abhiññeyyapariññeyyo, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññeyyapariññeyyaṃ. 
Mano abhiññeyyapariññeyyo, dhammā abhiññeyyapariññeyyā, manoviññāṇaṃ
abhiññeyyapariññeyyaṃ, manosamphasso abhiññeyyapariññeyyo, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi abhiññeyyapariññeyyaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 9. 
Upaddutasuttaṃ. 
51. Sāvatthiyaṃ
51. Sabbaṃ bhikkhave upaddutaṃ. Kiñca bhikkhave sabbaṃ upaddutaṃ: cakkhuṃ bhikkhave
upaddutaṃ, rūpā upaddutā, cakkhuviññāṇaṃ upaddutaṃ, cakkhusamphasso upadduto,
yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upaddutaṃ. 

Sotaṃ upaddutaṃ, saddā upaddutā, sotaviññāṇaṃ upaddutaṃ, sotasamphasso upadduto,
yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upaddutaṃ. 

Ghānaṃ upaddutaṃ, gandhā upaddutā, ghānaviññāṇaṃ upaddutaṃ, ghānasamphasso
upadduto, yampidaṃ ghānasamphassapaccayā uppajjati vedayitaṃ sukhaṃ vā dukkhaṃvā
adukkhamasukhaṃ vā tampi upaddutaṃ. 

Jivhā upaddutā, rasā upaddutā, jivhāviññāṇaṃ upaddutaṃ, jivhāsamphasso upadduto,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upaddutaṃ. 

Kāyo upadduto, phoṭṭhabbā upaddutā, kāyaviññāṇaṃ upaddutaṃ, kāyasamphasso
upadduto, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upaddutaṃ. 

Mano upadduto, dhammā upaddutā, manoviññāṇaṃ upaddutaṃ, manosamphasso
upadduto, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upaddutaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 


1. 5. 10. 
Upassaṭṭhasuttaṃ. 
52. Sāvatthiyaṃ
52. Sabbaṃ bhikkhave upassaṭṭhaṃ-1. Kiñca bhikkhave sabbaṃ upassaṭṭhaṃ: 
Cakkhuṃ bhikkhave upassaṭṭhaṃ, rūpā upassaṭṭhā, cakkhuviññāṇaṃ upassaṭṭhaṃ,
cakkhusamphasso upassaṭṭho. Yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi upassaṭṭhaṃ. 

1. Upasaṭṭhaṃ - machasaṃ. 

[BJT Page 066] [\x  66/]     

Sotaṃ upassaṭṭhaṃ, saddā upassaṭṭhā, sotaviññāṇaṃ upassaṭṭhaṃ, sotasamphasso
upassaṭṭho, yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upassaṭṭhaṃ. 

Ghānaṃ upassaṭṭhaṃ, gandhā upassaṭṭhā, ghānaviññāṇaṃ upassaṭṭhaṃ, ghānasamphasso
upassaṭṭho, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upassaṭṭhaṃ. 

Jivhā upassaṭṭhā, rasā upassaṭṭhā, jivhāviññāṇaṃ upassaṭṭhaṃ, jivhāsamphasso upassaṭṭho,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upassaṭṭhaṃ. 

Kāyo upassaṭṭho, phoṭṭhabbā upassaṭṭhā, kāyaviññāṇaṃ upassaṭṭhaṃ, kāyasamphasso
upassaṭṭho, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upassaṭṭhaṃ. 

Mano upassaṭṭho, dhammā upassaṭṭhā, manoviññāṇaṃ upassaṭṭhaṃ, manosamphasso
upassaṭṭho, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi upassaṭṭhaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ [PTS Page 030] [\q  30/]      sukhaṃ vā dukkhaṃ
vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

Sabbāniccavaggo pañcamo
Tassuddānaṃ:

Aniccaṃ dukkhaṃ anattā ca abhiññeyyaṃ pariññeyyaṃ
Pahātabbaṃ sacchikātabbaṃ abhiññeyyaṃ pariññeyyaṃ
Upaddūtaṃ upasaṭṭhaṃ vaggo tena pavuccati. 

Paṭhamo paṇṇāsako. 
Tassa vagguddānaṃ:

Aniccavaggo yamako sabbavaggo jātidhammo
Sabbāniccena paññāso paṭhamo tena pavuccati. 

[BJT Page 068] [\x  68/]     

6. Avijjāvaggo
1. 6. 1
Avijjāpahānasuttaṃ. 
53. Sāvatthiyaṃ
Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. [PTS Page 031] [\q  31/]      ekamantaṃ nisinno kho so
bhikkhu bhagavantaṃ etadavoca: kathannu kho bhante jānato kathaṃ passato avijjā pahīyati,
vijjā uppajjatīti?

Cakkhuṃ kho bhikkhu aniccato jānato passato avijjā pahīyati, vijjā uppajjati. Rūpe aniccato
jānato passato avijjā pahīyati, vijjā uppajjati. Cakkhuviññāṇaṃ aniccato jānato passato avijjā
pahīyati, vijjā uppajjati. Cakkhusampassaṃ aniccato jānato passato avijjā pahīyati, vijjā
uppajjati. Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Sotaṃ kho bhikkhu aniccato jānato passato avijjā pahīyati, vijjā uppajjati. Sadde aniccato
jānato passato avijjā pahīyati, vijjā uppajjati. Sotaviññāṇaṃ aniccato jānato passato avijjā
pahīyati, vijjā uppajjati. Sotasampassaṃ aniccato jānato passato avijjā pahīyati, vijjā
uppajjati. Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Ghānaṃ kho bhikkhu aniccato jānato passato avijjā pahīyati, vijjā uppajjati. Gandhe aniccato
jānato passato avijjā pahīyati, vijjā uppajjati. Ghānaviññāṇaṃ aniccato jānato passato avijjā
pahīyati, vijjā uppajjati. Ghānasampassaṃ aniccato jānato passato avijjā pahīyati, vijjā
uppajjati. Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Jivhā kho bhikkhu aniccato jānato passato avijjā pahīyati, vijjā uppajjati. Rase aniccato jānato
passato avijjā pahīyati, vijjā uppajjati. Jivhāviññāṇaṃ aniccato jānato passato avijjā pahīyati,
vijjā uppajjati. Jivhāsampassaṃ aniccato jānato passato avijjā pahīyati, vijjā uppajjati.
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Kāyaṃ aniccato jānato passato avijjā pahīyati, vijjā uppajjati. Phoṭṭhabbe aniccato jānato
passato avijjā pahīyati, vijjā uppajjati. Kāyaviññāṇaṃ aniccato jānato passato avijjā pahīyati,
vijjā uppajjati. Kāyasamphassaṃ aniccato jānato passato avijjā pahīyati, vijjā uppajjati.
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Manaṃ aniccato jānato passato avijjā pahīyati, vijjā uppajjati. Dhamme aniccato jānato
passato avijjā pahīyati, vijjā uppajjati. Manoviññāṇaṃ aniccato jānato passato avijjā pahīyati,
vijjā uppajjati. Manosamphassaṃ aniccato jānato passato avijjā pahīyati, vijjā uppajjati.
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato avijjā pahīyati, vijjā uppajjati. 

Evaṃ kho bhikkhu jānato evaṃ passato avijjā pahīyati, vijjā uppajjatīti. 

[BJT Page 070] [\x  70/]     

1. 6. 2
Saññojanapahānasuttaṃ
54. Sāvatthiyaṃ
Kathannu kho bhante jānato kathaṃ passato saññojanā pahīyantīti?

Cakkhuṃ kho bhikkhu aniccato jānato passato saññojanā pahīyanti, rūpe aniccato jānato
passato saññojanā pahīyanti, cakkhuviññāṇaṃ aniccato jānato passato saññojanā pahīyanti,
cakkhusamphassaṃ aniccato jānato passato saññojanā pahīyanti. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato saññojanā pahīyanti. Yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato
passato saññojanā pahīyanti. 


Sotaṃ kho bhikkhu aniccato jānato passato saññojanā pahīyanti, sadde aniccato jānato
passato saññojanā pahīyanti. 
Sotaviññāṇaṃ aniccato jānato passato saññojanā pahīyanti, sotasampassaṃ aniccato jānato
passato saññojanā pahīyanti yampidaṃ sotasamphassapaccayā uppajjati vedayitaṃ sukhaṃ
vā dukkhaṃ vā
Adukkhamasukhaṃ vā tampi aniccato jānato passato saññojanā pahīyanti. 
Ghānaṃ kho bhikkhu aniccato jānato passato saññojanā pahīyanti, 
Gandhe aniccato jānato passato saññojanā pahīyanti. 
Ghānaviññāṇaṃ aniccato jānato passato saññojanā pahīyanti
Ghāṇasampassaṃ aniccato jānato passato saññojanā pahīyanti
Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato saññojanā pahīyanti. 

Jivhā kho bhikkhu aniccato jānato passato saññojanā pahīyanti, rase aniccato jānato passato
saññojanā pahīyanti, jivhāviññāṇaṃ aniccato jānato passato saññojanā pahīyanti
Jivhāsamphassaṃ aniccato jānato passato saññojanā pahīyanti
Yampidaṃ jivhāsamphassapaccayā uppajjati vedayitaṃ sukhaṃ vā
Dukkhaṃ vā adukkhamasukhaṃ vā tampi aniccato jānato passato saññojanā pahīyanti

Kāyaṃ aniccato jānato passato saññojanā pahīyanti, 
Phoṭṭhabbe aniccato jānato passato saññojanā pahīyanti, 
Kāyaviññāṇaṃ aniccato jānato passato saññojanā pahīyanti, 
Kāyasamphassaṃ aniccato jānato passato saññojanā pahīyanti, 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato saññejanā pahīyanti. 
Manaṃ aniccato jānato passato saññojanā pahīyanti, 
Dhamme aniccato jānato passato saññojanā pahīyanti, 
Manoviññāṇaṃ aniccato jānato passato saññojanā pahīyanti, 
Manosamphassaṃ aniccato jānato passato saññojanā pahīyanti, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā
Adukkhamasukhaṃ vā tampi aniccato jānato passato saññojanā pahīyanti 
Evaṃ kho bhikkhu jānato evaṃ passato saññojanā pahīyantīti, 

1. 6. 3
Saññojanasamugghātasuttaṃ

55. Kathannu kho bhante jānato kathaṃ passato saññojanā samugghātaṃ gacchantīti? 
Cakkhuṃ kho bhikkhu anattato jānato passato [PTS Page 032] [\q  32/]      saññojanā
samugghātaṃ gacchanti. Rūpe anattato jānato passato saññojanā samugghātaṃ gacchanti,
cakkhuviññāṇaṃ anattato jānato passato saññojanā samugghātaṃ gacchanti.
Cakkhusamphassaṃ anattato jānato passato saññojanā samugghātaṃ gacchanti. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato saññojanā samugghātaṃ gacchanti. 


Sotaṃ kho bhikkhu anattato jānato passato saññojanā samugghātaṃ gacchanti, sadde anattato
jānato passato saññojanā samugghātaṃ gacchanti. 
Sotaviññāṇaṃ anattato jānato passato saññojanā samugghātaṃ gacchanti. Sotasamphassaṃ
anattato jānato passato saññojanā samugghātaṃ gacchanti. Yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā
Adukkhamasukhaṃ vā tampi anattato jānato passato saññojanā samugghātaṃ gacchanti. 
Ghānaṃ kho bhikkhu anattato jānato passato saññojanā samugghātaṃ gacchanti, gandhe
anattato jānato passato saññojanā samugghātaṃ gacchanti. 
Ghānaviññāṇaṃ anattato jānato passato saññojanā samugghātaṃ gacchanti, ghānasampassaṃ
anattato jānato passato saññojanā samugghātaṃ gacchanti, 
Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattato jānato passato saññojanā samugghātaṃ gacchanti, 
Jivhā kho bhikkhu anattato jānato passato saññojanā samugghātaṃ gacchanti, rase anattato
jānato passato saññojanā samugghātaṃ gacchanti. 
Jivhāviññāṇaṃ anattato jānato passato saññojanā samugghātaṃ gacchanti, jivhāsampassaṃ
anattato jānato passato saññojanā samugghātaṃ gacchanti, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi anattato jānato
passato saññojanā samugghātaṃ gacchanti. 

Kāyaṃ anattato jānato passato saññojanā samugghātaṃ gacchanti, 
Phoṭṭhabbe anattato jānato passato saññojanā samugghātaṃ gacchanti, 
Kāyaviññāṇaṃ anattato jānato passato saññojanā samugghātaṃ gacchanti, kāyasamphassaṃ
aniccato jānato passato saññojanā samugghātaṃ gacchanti, yampidaṃ kāyasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi anattato jānato
passato saññojanā samugghātaṃ gacchanti, 
Manaṃ anattato jānato passato saññojanā samugghātaṃ gacchanti, 
Dhamme anattato jānato passato saññojanā samugghātaṃ gacchanti. 
Manoviññāṇaṃ anattato jānato passato saññojanā samugghātaṃ gacchanti. Manosamphassaṃ
anattato jānato passato saññojanā samugghātaṃ gacchanti, yampidaṃ
Manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato saññojanā samugghātaṃ gacchanti. 
Evaṃ kho bhikkhu jānato evaṃ passato saññojanā samugghātaṃ gacchantīti. 

[BJT Page 072] [\x  72/]     

1. 6. 4. 
Āsavappahānasuttaṃ
56. Sāvatthiyaṃ
Kathannu kho bhante jānato kathaṃ passato āsavā pahīyantīti. 

Cakkhuṃ kho bhikkhu aniccato jānato passato āsavā pahīyanti, rūpe aniccato jānato passato
āsavā pahīyanti, cakkhuviññāṇaṃ aniccato jānato passato āsavā pahīyanti,
cakkhusamphassaṃ aniccato jānato passato āsavā pahīyanti. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato āsavā pahīyantīti. 


Sotaṃ kho bhikkhu aniccato jānato passato āsavā pahīyanti, sadde aniccato jānato passato
āsavā pahīyanti, sotaviññāṇaṃ aniccato jānato passato āsavā pahīyanti, sotasamphassaṃ
aniccato jānato passato āsavā pahīyanti. Yampidaṃ sotasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato passato āsavā
pahīyanti. 


Ghānaṃ kho bhikkhu aniccato jānato passato āsavā pahīyanti, gandhe aniccato jānato
passato āsavā pahīyanti, ghānaviññāṇaṃ aniccato jānato passato āsavā pahīyanti,
ghāṇasamphassaṃ aniccato jānato passato āsavā pahīyanti. Yampidaṃ
ghāṇasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato āsavā pahīyanti. Yampidaṃ ghāṇasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato passato āsavā
pahīyanti. 


Jivhā kho bhikkhu aniccato jānato passato āsavā pahīyanti, 
Rase aniccato jānato passato āsavā pahīyanti, 
Jivhāviññāṇaṃ aniccato jānato passato āsavā pahīyanti, 
Jivhāsampassaṃ aniccato jānato passato āsavā pahīyanti, 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato āsavā pahīyanti, 

Kāyaṃ aniccato jānato passato āsavā pahīyanti, 
Phoṭṭhabbe aniccato jānato passato āsavā pahīyanti, 
Kāyaviññāṇaṃ aniccato jānato passato āsavā pahīyanti, 
Kāyasamphassaṃ aniccato jānato passato āsavā pahīyanti, 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato āsavā pahīyanti, 

Manaṃ aniccato jānato passato āsavā pahīyanti, 
Dhamme aniccato jānato passato āsavā pahīyanti, 
Manoviññāṇaṃ aniccato jānato passato āsavā pahīyanti, 
Manosamphassaṃ aniccato jānato passato āsavā pahīyanti, 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato āsavā pahīyanti. 

Evaṃ kho bhikkhu jānato evaṃ passato āsavā pahīyantīti. 
1. 6. 5
Āsavasamugghātasuttaṃ

57. Kathannu kho bhante jānato kathaṃ passato āsavā samugghātaṃ gacchantīti?

Cakkhuṃ kho bhikkhu anattato jānato passato āsavā samugghātaṃ gacchanti. Rūpe anattato
jānato passato āsavā samugghātaṃ gacchanti, cakkhuviññāṇaṃ anattato jānato passato āsavā
samugghātaṃ gacchanti. Cakkhusamphassaṃ anattato jānato passato āsavā samugghātaṃ
gacchanti. Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattato jānato passato āsavā samugghātaṃ gacchanti. 

Sotaṃ kho bhikkhu anattato jānato passato āsavā samugghātaṃ gacchanti, sadde anattato
jānato passato āsavā samugghātaṃ gacchanti. Sotaviññāṇaṃ anattato jānato passato āsavā
samugghātaṃ gacchanti. 
Sotasamphassaṃ anattato jānato passato āsavā samugghātaṃ gacchanti. 
Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
Adukkhamasukhaṃ vā tampi anattato jānato passato āsavā samugghātaṃ gacchanti. 
Ghānaṃ kho bhikkhu anattato jānato passato āsavā samugghātaṃ gacchanti, gandhe anattato
jānato passato āsavā samugghātaṃ gacchanti. Ghānaviññāṇaṃ anattato jānato passato āsavā
samugghātaṃ gacchanti, ghānasampassaṃ anattato jānato passato āsavā samugghātaṃ
gacchanti, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattato jānato passato āsavā samugghātaṃ gacchanti. 
Jivhā kho bhikkhu anattato jānato passato āsavā samugghātaṃ gacchanti, rase anattato jānato
passato āsavā samugghātaṃ gacchanti. 
Jivhāviññāṇaṃ anattato jānato passato āsavā samugghātaṃ gacchanti, jivhāsampassaṃ
anattato jānato passato āsavā samugghātaṃ gacchanti, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi anattato jānato
passato āsavā samugghātaṃ gacchanti. 

Kāyaṃ anattato jānato passato āsavā samugghātaṃ gacchanti, 
Phoṭṭhabbe anattato jānato passato āsavā samugghātaṃ gacchanti, 
Kāyaviññāṇaṃ anattato jānato passato āsavā samugghātaṃ gacchanti, kāyasamphassaṃ
anattato jānato passato āsavā samugghātaṃ gacchanti, yampidaṃ kāyasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi anattato jānato
passato āsavā samugghātaṃ gacchanti. 
Manaṃ anattato jānato passato āsavā samugghātaṃ gacchanti, 
Dhamme anattato jānato passato āsavā samugghātaṃ gacchanti. 
Manoviññāṇaṃ anattato jānato passato āsavā samugghātaṃ gacchanti. 
Manosamphassaṃ anattato jānato passato āsavā samugghātaṃ gacchanti, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato āsavā samugghātaṃ gacchanti. 
Evaṃ kho bhikkhu jānato evaṃ passato āsavā samugghātaṃ gacchantīti. 
1. 6. 6
Anusayappahānasuttaṃ

58. Kathannu kho bhante jānato kathaṃ passato anusayā pahīyantīti? 
Cakkhuṃ kho bhikkhu aniccato jānato passato anusayā pahīyanti, rūpe aniccato jānato
passato anusayā pahīyanti, cakkhuviññāṇaṃ aniccato jānato passato anusayā pahīyanti,
cakkhusamphassaṃ aniccato jānato passato anusayā pahīyanti. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato anusayā pahīyantīti. 


Sotaṃ kho bhikkhu aniccato jānato passato anusayā pahīyanti, sadde aniccato jānato passato
āsavā pahīyanti, sotaviññāṇaṃ aniccato jānato passato anusayā pahīyanti, sotasamphassaṃ
aniccato jānato passato anusayā pahīyanti. Yampidaṃ sotasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato passato
anusayā pahīyanti. 


Ghānaṃ kho bhikkhu aniccato jānato passato anusayā pahīyanti, gandhe aniccato jānato
passato anusayā pahīyanti, ghānaviññāṇaṃ aniccato jānato passato anusayā pahīyanti,
ghānasamphassaṃ aniccato jānato passato anusayā pahīyanti. Yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato anusayā pahīyanti. 

Jivhā kho bhikkhu aniccato jānato passato anusayā pahīyanti, 
Rase aniccato jānato passato anusayā pahīyanti, 
Jivhāviññāṇaṃ aniccato jānato passato anusayā pahīyanti, 
Jivhāsamphassaṃ aniccato jānato passato anusayā pahīyanti, 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato anusayā pahīyanti, 

Kāyaṃ aniccato jānato passato anusayā pahīyanti, 
Phoṭṭhabbe aniccato jānato passato anusayā pahīyanti, 
Kāyaviññāṇaṃ aniccato jānato passato anusayā pahīyanti, 
Kāyasamphassaṃ aniccato jānato passato anusayā pahīyanti, 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato anusayā pahīyanti. 
Manaṃ aniccato jānato passato anusayā pahīyanti, 
Dhamme aniccato jānato passato anusayā pahīyanti, 
Manoviññāṇaṃ aniccato jānato passato anusayā pahīyanti, 
Manosamphassaṃ aniccato jānato passato anusayā pahīyanti, 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato anusayā pahīyanti. 

Evaṃ kho bhikkhu jānato evaṃ passato anusayā pahīyantīti. 

[BJT Page 074] [\x  74/]     

1. 6. 7
Anusayasamugghātasuttaṃ
59. Sāvatthiyaṃ
Kathannu kho bhante jānato kathaṃ passato anusayā samugghātaṃ gacchantīti?

Cakkhuṃ kho bhikkhu anattato jānato passato anusayā samugghātaṃ gacchanti, rūpe
anattato jānato passato anusayā samugghātaṃ gacchanti, cakkhuviññāṇaṃ anattato jānato
passato anusayā samugghātaṃ gacchanti, cakkhusamphassaṃ anattato jānato passato anusayā
samugghātaṃ gacchanti, yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattato jānato passato anusayā samugghātaṃ
gacchanti. 

Sotaṃ kho bhikkhu anattato jānato passato anusayā samugghātaṃ gacchanti, sadde anattato
jānato passato anusayā samugghātaṃ gacchanti, sotaviññāṇaṃ anattato jānato passato
anusayā samugghātaṃ gacchanti, sotasampassaṃ anattato jānato passato anusayā
samugghātaṃ gacchanti, yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā
Adukkhamasukhaṃ vā tampi anattato jānato passato anusayā samugghātaṃ gacchanti. 
Ghānaṃ kho bhikkhu anattato jānato passato anusayā samugghātaṃ gacchanti, gandhe
anattato jānato passato anusayā samugghātaṃ gacchanti, ghānaviññāṇaṃ anattato jānato
passato anusayā samugghātaṃ gacchanti, ghānasampassaṃ anattato jānato passato anusayā
samugghātaṃ gacchanti, yampidaṃ ghānasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattato jānato passato anusayā samugghātaṃ
gacchanti. 
Jivhā kho bhikkhu anattato jānato passato anusayā samugghātaṃ gacchanti, rase anattato
jānato passato anusayā samugghātaṃ gacchanti, jivhāviññāṇaṃ anattato jānato passato
anusayā samugghātaṃ gacchanti, jivhāsampassaṃ anattato jānato passato anusayā
samugghātaṃ gacchanti, yampidaṃ jivhāsamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattato jānato passato anusayā samugghātaṃ
gacchanti. 

Kāyaṃ anattato jānato passato anusayā samugghātaṃ gacchanti, 
Phoṭṭhabbe anattato jānato passato anusayā samugghātaṃ gacchanti, 
Kāyaviññāṇaṃ anattato jānato passato anusayā samugghātaṃ gacchanti, kāyasamphassaṃ
anattato jānato passato anusayā samugghātaṃ gacchanti, yampidaṃ kāyasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi anattato jānato
passato anusayā samugghātaṃ gacchanti. 
Manaṃ anattato jānato passato anusayā samugghātaṃ gacchanti, 
Dhamme anattato jānato passato anusayā samugghātaṃ gacchanti, manoviññāṇaṃ anattato
jānato passato anusayā samugghātaṃ gacchanti, manosamphassaṃ anattato jānato passato
anusayā samugghātaṃ gacchanti, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi anattato jānato passato anusayā
samugghātaṃ gacchanti. 
Evaṃ kho bhikkhu jānato evaṃ passato anusayā samugghātaṃ gacchantīti. 


1. 6. 8
Sabbūpādānapariññāsuttaṃ

60. Sabbūpādānapariññāya vo bhikkhave dhammaṃ desissāmi, taṃ suṇātha. Katamo ca
bhikkhave sabbūpādānapariññāya dhammo:

Cakkhuñca paṭicca rūpe ca uppajjati-1 cakkhuviññāṇaṃ tiṇṇaṃ saṅgati phasso,
phassapaccayā vedanā, evaṃ passaṃ [PTS Page 033] [\q  33/]      bhikkhave sutavā
ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati,
cakkhusamphassepi nibbindati, vedanāyapi nibbindati, nibbindaṃ virajjati, virāgā vimuccati.
Vimokkhā-2. Pariññātaṃ me upādānanti pajānāti. 

Sotañca paṭicca sadde ca uppajjati sotaviññāṇaṃ, tiṇṇaṃ saṅgati phasso phassapaccayā
vedanā, evaṃ passaṃ bhikkhave sutavā ariyasāvako sotasmimpi nibbindati. Saddesupi
nibbindati, sota viññāṇepi nibbindati, sotasamphassepi nibbindati, vedanāyapi nibbindati
nibbindaṃ virajjati, virāgā vimuccati vimokkhā "pariññātaṃ me upādāna"nti pajānāti. 

Ghānañca paṭicca gandhe ca uppajjati, ghānaviññāṇaṃ tiṇṇaṃ saṅgati phasso,
phassapaccayā vedanā. Evaṃ passaṃ bhikkhave sutavā ariyasāvako ghānasmimpi nibbindati,
gandhesupi nibbindati ghānaviññāṇepi nibbindati, ghānasamphassepi nibbindati,
vedanāyapi nibbindati, nibbindaṃ virajjati, virāgā vimuccati, vimokkhā "pariññātaṃ me
upādāna" ntī pajānāti. 

Jivhañca paṭicca rase ca uppajjati jivhā viññāṇaṃ tiṇṇaṃ saṅgati phasso. Phassapaccayā
vedanā, evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, 

1. Uppajjati - sīmu 2. Vimokho - [PTS.] 

[BJT Page 076] [\x  76/]     

Vedanāyapi nibbindati, nibbindaṃ virajjati, virāgā vimuccati. Vimokkhā "pariññātaṃ me
upādāna" nti pajānāti. 

Kāyañca paṭicca phoṭṭhabbe ca uppajjati kāyaviññāṇaṃ tiṇṇaṃ saṅgati phasso.
Phassapaccayā vedanā, evaṃ passaṃ bhikkhave sutavā ariyasāvako kāyepi nibbindati.
Phoṭṭhabbesupi nibbindati kāyaviññāṇepi nibbindati, kāyasamphassepi nibbindati
vedanāyapi nibbindati. Nibbindaṃ virajjati virāgā vimuccati. Vimokkhā "pariññātaṃ me
upādāna" nti pajānāti. 

Manañca paṭicca dhamme ca uppajjati manoviññāṇaṃ. Tiṇṇaṃ saṅgati phasso.
Phassapaccayā vedanā evaṃ passaṃ bhikkhave sutavā ariyasāvako manasmimpi nibbindati.
Dhammesupi nibbindati. Manoviññāṇepi nibbindati. Manosamphassepi nibbindati.
Vedanāyapi nibbindati, nibbindaṃ virajjati, virāgā vimuccati, vimokkhā "pariññātaṃ me
upādāna" nti pajānāti. Ayaṃ kho bhikkhave sabbupādānapariññāya dhammoti. 

1. 6. 9
Sabbūpādānapariyādānasuttaṃ

61. Sabbūpādānapariyādānāya vo bhikkhave dhammaṃ desissāmi, taṃ suṇātha. Katamo ca
bhikkhave sabbūpādānapariyādānāya dhammo:

Cakkhuñca paṭicca rūpe ca uppajjati cakkhuviññāṇaṃ tiṇṇaṃ saṅgati phasso, phassapaccayā
vedanā, evaṃ passaṃ bhikkhave sutavā ariyasāvako cakkhusmimpi nibbindati, rūpesupi
nibbindati, cakkhuviññāṇepi nibbindati, cakkhusamphassepi nibbindati, vedanāyapi
nibbindati, nibbindaṃ virajjati, virāgā vimuccati. Vimokkhā "pariyādinnaṃ me upādāna" nti
pajānāti. 

Sotañca paṭicca sadde ca uppajjati sotaviññāṇaṃ, tiṇṇaṃ saṅgati phasso phassapaccayā
vedanā, evaṃ passaṃ bhikkhave sutavā ariyasāvako sotasmimpi nibbindati. Saddesupi
nibbindati, sota viññāṇepi nibbindati, sotasamphassepi nibbindati, vedanāyapi nibbindati
nibbindaṃ virajjati, virāgā vimuccati vimokkhā "pariyādinnaṃ me upādāna"nti pajānāti. 

Ghānañca paṭicca gandhe ca uppajjati, ghānaviññāṇaṃ tiṇṇaṃ saṅgati phasso,
phassapaccayā vedanā. Evaṃ passaṃ bhikkhave sutavā ariyasāvako ghānasmimpi nibbindati,
gandhesupi nibbindati ghānaviññāṇepi nibbindati, ghānasamphassepi nibbindati,
vedanāyapi nibbindati, nibbindaṃ virajjati. Virāgā vimuccati, vimokkhā "pariyādinnaṃ me
upādāna" ntī pajānāti. 
Jivhañca paṭicca rase ca uppajjati jivhā viññāṇaṃ tiṇṇaṃ saṅgati phasso. Phassapaccayā
vedanā, evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, vedanāyapi nibbindati, nibbindaṃ
virajjati, virāgā vimuccati. Vimokkhā "pariyādinnaṃ me upādāna" nti pajānāti. 

Kāyañca paṭicca phoṭṭhabbe ca uppajjati kāyaviññāṇaṃ tiṇṇaṃ saṅgati phasso.
Phassapaccayā vedanā, evaṃ passaṃ bhikkhave sutavā ariyasāvako kāyepi nibbindati.
Phoṭṭhabbesupi nibbindati kāyaviññāṇepi nibbindati, kāyasamphassepi nibbindati
vedanāyapi nibbindati. Nibbindaṃ virajjati virāgā vimuccati. Vimokkhā "pariyādinnaṃ me
upādāna" nti pajānāti. 

Manañca paṭicca dhamme ca uppajjati manoviññāṇaṃ, tiṇṇaṃ saṅgati phasso.
Phassapaccayā vedanā evaṃ phassaṃ bhikkhave sutavā ariyasāvako manasmimpi nibbindati.
Dhammesupi nibbindati. Manoviññāṇepi [PTS Page 034] [\q  34/]      nibbindati.
Manosamphassepi nibbindati. Vedanāyapi nibbindati, nibbindaṃ virajjati, virāgā vimuccati,
vimokkhā "pariyādinnaṃ me upādāna" nti pajānāti. Ayaṃ kho bhikkhave
sabbūpādānapariyādānāya dhammoti. 

[BJT Page 078] [\x  78/]     

1. 6. 10
Dutiya sabbūpādānapariyādānasuttaṃ
62. Sāvatthiyaṃ 
Sabbūpādānapariyādānāya vo bhikkhave dhammaṃ desissāmi taṃ suṇātha. Katamo ca
bhikkhave sabbūpādānapariyādānāya dhammo?

Taṃ kimmaññatha bhikkhave cakkhuṃ niccaṃ vā aniccaṃ vāti? Aniccaṃ bhante. Yaṃ
panāniccaṃ dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
viparināmadhammaṃ kallannu taṃ samanupassituṃ "etaṃ mama, eso'hamasmi, eso me attā"
ti? Nohetaṃ bhante. 

Rūpā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, esohamasmi, eso me attā" ti? Nohetaṃ bhante. 

Cakkhuviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, esohamasmi, eso me attā" ti? Nohetaṃ bhante. 
Cakkhusamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama, eso'hamasmi, eso me attā" ti? Nohetaṃ bhante. 
Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

Sotaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmī, eso me attā" ti? Nohetaṃ bhante. 

Saddā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Sotaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, eso'hamasmi, eso me attā" ti? Nohetaṃ bhante. 
Sotasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ
vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

Ghānaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Gandhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Ghānaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, eso'hamasmi, eso me attā" ti? Nohetaṃ bhante. 
Ghānasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama, eso'hamasmi, eso me attā" ti? Nohetaṃ bhante. 
Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

Jivhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Rasā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Jivhāviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, eso'hamasmi, eso me attā" ti? Nohetaṃ bhante. 
Jivhāsamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama, eso'hamasmi, eso me attā" ti? Nohetaṃ bhante. 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

Kāyo nicco vā anicco vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Phoṭṭhabbā niccā vā aniccā vāti? Aniccā bhante. Yaṃ panāniccaṃ dukkhaṃvā taṃ
sukhaṃvāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Kāyaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, eso'hamasmi, eso me attā" ti? Nohetaṃ bhante. 
Kāyasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama, eso'hamasmi, eso me attā" ti? Nohetaṃ bhante. 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

Mano nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Dhammā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama, eso'hamasmi, eso me attā" ti? Nohetaṃ bhante. 

Manoviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallannu taṃ
samanupassituṃ; "etaṃ mama, eso'hamasmi, eso me attā" ti? Nohetaṃ bhante. 
Manosamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vā ti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama, eso'hamasmi, eso me attā" ti? Nohetaṃ bhante. 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā, tampi niccaṃ vā aniccaṃ vā ti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti? Nohetaṃ bhante. 

[PTS Page 035] [\q  35/]      evaṃ passaṃ bhikkhave sutavā ariyasāvako cakkhusmimpi
nibbindati, rūpesupi nibbanidati, cakkhuviññāṇepi nibbindati, cakkhusamphassepi
nibbindati yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako sotasmimpi nibbindati, saddāsupi nibbindati,
sotaviññāṇepi nibbindati, sotasamphassepi nibbindati yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako ghānasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. 
Evaṃ passaṃ bhikkhave sutavā ariyasāvako kāyasmimpi nibbindati, poṭṭhabbesupi
nibbindati, kāyaviññāṇepi nibbindati, kāyasamphassepi nibbindati yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. 
Evaṃ passaṃ bhikkhave sutavā ariyasāvako manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati. Vimuttasmiṃ vimuttamiti ñāṇaṃ
hoti. Khīṇā jāti vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāti. 

Ayaṃ kho bhikkhave sabbūpādānapariyādānāya dhammoti. 

Avijjāvaggo chaṭṭho. 
Tassuddānaṃ:
Avijjā saññojanā dve āsavā apare duve, 
Anusayena dve vuttā pariññā dve pariyādinnena tedasāti. 

[BJT Page 080] [\x  80/]     

7. Mijālavaggo
1. 7. 1
Migajālasuttaṃ
63. Sāvatthiyaṃ
Atha kho āyasmā migajālo yena bhagavā tenupasaṅkami, upasaṅkamitvā bhagavantaṃ
abhivādetvā ekamantaṃ nisīdi, ekamantaṃ nisinno kho āyasmā migajālo bhagavantaṃ
etadavoca:

"Ekavihārī ekavihārī" ti bhante vuccati, [PTS Page 036] [\q  36/]      kittāvatā nu kho
bhante ekavihārī hoti? Kittāvatā ca pana sadutiya-1 vihārī ca hotīti?
Santi kho migajāla cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandiyā sati sārāgo hoti sārāge sati saññogo
hoti, nandisaññojana saññutto kho migajāla bhikkhu sadutiya-1 vihārītī vuccati. 

Santi kho migajāla sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandiyā sati sārāgo hoti sārāge sati saññogo
hoti, nandisaññojana saññutto kho migajāla bhikkhu sadutiya vihārītī vuccati. 

Santi kho migajāla ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandiyā sati sārāgo hoti sārāge sati saññogo
hoti, nandisaññojana saññutto kho migajāla bhikkhu sadutiya vihārītī vuccati. 

Santi kho migajāla jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, tassa taṃ abhinandato abhivadato
ajjhosāya tiṭṭhato uppajjati nandi, nandiyā sati sārāgo hoti sārāge sati saññogo hoti,
nandisaññojana saññutto kho migajāla bhikkhu sadutiya vihārītī vuccati. 

Santi kho migajāla kāyoviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandiyā sati sārāgo hoti sārāge sati saññogo
hoti, nandisaññojana saññutto kho migajāla bhikkhu sadutiya vihārītī vuccati. 

Santi kho migajāla manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandiyā sati sārāgo hoti sārāge sati saññogo
hoti, nandisaññojana saññutto kho migajāla bhikkhu sadutiya vihārītī vuccati. 

Evaṃ vihārī ca migajāla bhikkhu kiñcāpi araññe vanapatthāni pantāni senāsanāni paṭisevati
appasaddāni appanigghosāni vijanavātāni manussarāhaseyyakāni paṭisallānasāruppāni, atha
kho sadutiyavihārīti vuccati. Taṃ kissa hetu? Taṇhā hissa dutiyā, sāssa appahīnā, tasmā
sadutiya vihārīti vuccati. 

1. Sadadutiya - sī 1. 2. Sīmu [II]
2. Saṃyutto - sī 1. 2. 

[BJT Page 082] [\x  82/]     

Santi ca kho migajāla cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandiyā asati sārāgo na
hoti. Sārāge asati [PTS Page 037] [\q  37/]      saññogo na hoti, nandisaññojana visaññutto
kho migajāla bhikkhu ekavihārītī vuccati. 

Santi ca kho migajāla sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandiyā asati sārāgo na
hoti. Sārāge asati saññogo na hoti, nandisaññojana visasaññutto kho migajāla bhikkhu
ekavihārītī vuccati. 

Santi ca kho migajāla ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati nandiyā asati sārāgo na
hoti sārāge asati saññogo na hoti, nandisaññojana visaññutto kho migajāla bhikkhu
ekavihārītī vuccati. 

Santi ca kho migajāla jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati nandiyā asati sārāgo na
hoti sārāge asati saññogo na hoti, nandisaññojana visaññutto kho migajāla bhikkhu
ekavihārītī vuccati. 

Santi ca kho migajāla kāyoviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati na ajjhosāya tiṭṭhati, tassa
taṃ anabhinandato anabhivadato anajjhosāya tiṭṭhato nandi nirujjhati nandiyā asati sārāgo
na hoti. Sārāge asati saññogo na hoti, nandisaññojana visaññutto kho migajāla bhikkhu
ekavihārītī vuccati. 

Santi ca kho migajāla manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu na abhinandati na abhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati. Nandiyā asati sārāgo na
hoti. Sārāge asati saññogo na hoti, nandisaññojana visaññutto kho migajāla bhikkhu
ekavihārītī vuccati. 
Evaṃ vihārī ca migajāla bhikkhu kiñcāpi gāmante viharati ākiṇṇo bhikkhūhi bhikkhuṇīhi
upāsakehi upāsikāhi rājūhi rājamahāmattehi titthiyehi titthiyasāvakehi, atha so ekavihārīti
vuccati taṃ kissa hetu? Taṇhā hissa dutiyā, sāssa pahīnā, tasmā ekavihārīti vuccatīti, 


1. 7. 2. 
Dutiya migajālasuttaṃ

64. Atha kho āyasmā migajālo yena bhagavā tenupasaṅkami, upasaṅkamitvā bhagavantaṃ
abhivādetvā ekamantaṃ nisīdi, ekamantaṃ nisinno kho āyasmā migajālo bhagavantaṃ
etadavoca: sādhu me bhante bhagavā, saṅkhittena dhammaṃ desetu yamahaṃ bhagavato
dhammaṃ sutvā eko vūpakaṭṭho appamatto ātāpī pahitatto vihareyyanti. 

[BJT Page 084] [\x  84/]     

Santi ca kho migajāla cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo migajālāti
vadāmi. 

Santi ca kho migajāla sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo migajālāti
vadāmi. 

Santi ca kho migajāla ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati [PTS Page 038] [\q  38/]      nandi, nandisamudayā
dukkhasamudayo migajālāti vadāmi. 

Santi ca kho migajāla jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo migajālāti
vadāmi. 

Santi ca kho migajāla kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, tassa taṃ
abhinandato abhivadato ajjhosāya tiṭṭhato uppajjati nandi, nandisamudayā
dukkhasamudayo migajālāti vadāmi. 

Santi kho migajāla manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo migajālāti
vadāmi. 

Santi ca kho migajāla cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu na abhinandati na abhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho migajālāti vadāmi. 

Santi ca kho migajāla sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho migajālāti vadāmi. 

Santi ca kho migajāla ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati nandinirodhā
dukkhanirodho migajālāti vadāmi. 

Santi ca kho migajāla jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho migajālāti vadāmi. 

Santi ca kho migajāla kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati na ajjhosāya tiṭṭhati, tassa
taṃ anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho migajālāti vadāmi. 
Santi ca kho migajāla manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu na abhinandati na abhivadati na ajjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho migajālāti vadāmīti. 

Atha kho āyasmā migajālo bhagavato bhāsitaṃ abhinanditvā anumoditvā uṭṭhāyāsanā
bhagavantaṃ abhivādetvā padakkhiṇaṃ katvā pakkāmi. 

Atha kho āyasmā migajālo eko vūpakaṭṭho appamatto ātāpī pahitatto viharanto na cirasseva
yassatthāya kulaputtā sammadeva agārasmā anagāriyaṃ pabbajanti tadanuttaraṃ
brahmacariyaṃ pariyosānaṃ diṭṭheva dhamme sayaṃ abhiññā sacchikatvā upasampajja
vihāsi, khīṇā jāti vusitaṃ brahmacariyaṃ, kataṃ karaṇīyaṃ nāparaṃ itthattāyātī abbhaññāsi.
Aññataro va panāyasmā migajālo arahataṃ ahosīti. 

[BJT Page 086] [\x  86/]     

1. 7. 3
Samiddhi-mārapañhasuttaṃ

65. Ekaṃ samayaṃ bhagavā rājagahe viharati veevane kalandaka nivāpe. Atha kho āyasmā
samiddhi yena bhagavā tenupasaṃkami, upasaṃkamitvā bhagavantaṃ abhivādetvā
ekamantaṃ nisīdi. Ekamantaṃ nisinno kho āyasmā samiddhi bhagavantaṃ etadavoca: māro
māroti bhante, vuccati kittāvatā nu kho bhante māro vā assa mārapaññatti vāti?

Yattha kho samiddhi atthi cakkhu atthi rūpā atthi [PTS Page 039] [\q  39/]     
cakkhuviññāṇaṃ atthi cakkhuviññāṇa viññātabbā dhammā. Atthi tattha māro vā
mārapaññatti vā. 

Yattha kho samiddhi atthi sota atthi saddā atthi sotaviññāṇaṃ atthi sotaviññāṇa viññātabbā
dhammā. Atthi tattha māro vā mārapaññatti vā. 

Yattha kho samiddhi atthi ghāna atthi gandhā atthi ghānaviññāṇaṃ atthi ghānaviññāṇa
viññātabbā dhammā. Atthi tattha māro vā mārapaññatti vā. 

Yattha kho samiddhi atthi jivhā atthi rasā atthi jivhāviññāṇaṃ atthi jivhāviññāṇa viññātabbā
dhammā. Atthi tattha māro vā mārapaññatti vā. 

Yattha kho samiddhi atthi kāyo atthi phoṭṭhabbo atthi kāyaviññāṇaṃ atthi kāyaviññāṇa
viññātabbā dhammā. Atthi tattha māro vā mārapaññatti vā. 

Yattha kho samiddhi atthi mano atthi dhammā atthi manoviññāṇaṃ atthi manoviññāṇa
viññātabbā dhammā. Atthi tattha māro vā mārapaññatti vā. 

Yattha ca kho samiddhi natthi cakkhu natthi rūpā natthi cakkhuviññāṇaṃ natthi
cakkhuviññāṇa viññātabbā dhammā. Natthi tattha māro vā mārapaññatti vā. 

Yattha ca kho samiddhi natthi sota natthi saddā natthi sotaviññāṇaṃ natthi sotaviññāṇa
viññātabbā dhammā. Natthi tattha māro vā mārapaññatti vā. 

Yattha ca kho samiddhi natthi ghāna natthi gandhā natthi ghānaviññāṇaṃ natthi
ghānaviññāṇa viññātabbā dhammā. Natthi tattha māro vā mārapaññatti vā. 

Yattha ca kho samiddhi natthi jivhā natthi rasā natthi jivhāviññāṇaṃ natthi jivhāviññāṇa
viññātabbā dhammā. Natthi tattha māro vā mārapaññatti vā. 

Yattha ca kho samiddhi natthi kāyo natthi phoṭṭhabbā natthi kāyaviññāṇaṃ natthi
kāyaviññāṇa viññātabbā dhammā. Natthi tattha māro vā mārapaññatti vā. 

Yattha ca kho samiddhi natthi mano natthi dhammā natthi manoviññāṇaṃ natthi
manoviññāṇa viññātabbā dhammā. Natthi tattha māro vā mārapaññatti vāti. 

1. 7. 4. 
Samiddhi-sattapañhasuttaṃ

66. Ekaṃ samayaṃ bhagavā rājagahe viharati veevane kalandaka nivāpe. Atha kho āyasmā
samiddhi yena bhagavā tenupasaṃkami, upasaṃkamitvā bhagavantaṃ abhivādetvā
ekamantaṃ nisīdi. Ekamantaṃ nisinno kho āyasmā samiddhi bhagavantaṃ etadavoca: satto
sattoti bhante vuccati, kittāvatā nu kho bhante satto vā assa sattapaññatti vāti?

Yattha kho samiddhi atthi cakkhu atthi rūpā atthi cakkhuviññāṇaṃ atthi cakkhuviññāṇa
viññātabbā dhammā. Atthi tattha satto vā sattapaññatti vā. 

Yattha kho samiddhi atthi sota atthi saddā atthi sotaviññāṇaṃ atthi sotaviññāṇa viññātabbā
dhammā. Atthi tattha satto vā sattapaññatti vā. 

Yattha kho samiddhi atthi ghāna atthi gandhā atthi ghānaviññāṇaṃ atthi ghānaviññāṇa
viññātabbā dhammā. Atthi tattha satto vā sattapaññatti vā. 

Yattha kho samiddhi atthi jivhā atthi rasā atthi jivhāviññāṇaṃ atthi jivhāviññāṇa viññātabbā
dhammā. Atthi tattha satto vā sattapaññatti vā. 

Yattha kho samiddhi atthi kāyo atthi phoṭṭhabbā atthi kāyaviññāṇaṃ atthi kāyaviññāṇa
viññātabbā dhammā. Atthi tattha satto vā sattapaññatti vā. 

Yattha kho samiddhi atthi mano atthi dhammā atthi manoviññāṇaṃ atthi manoviññāṇa
viññātabbā dhammā. Atthi tattha satto vā sattapaññatti vā. 

[BJT Page 088] [\x  88/]      

Yattha ca kho samiddhi natthi cakkhu natthi rūpā natthi cakkhuviññāṇaṃ natthi
cakkhuviññāṇa viññātabbā dhammā. Natthi tattha satto vā sattapaññatti vā. 

Yattha ca kho samiddhi natthi sota natthi saddā natthi sotaviññāṇaṃ natthi sotaviññāṇa
viññātabbā dhammā. Natthi tattha satto vā sattapaññatti vā. 

Yattha ca kho samiddhi natthi ghāna natthi gandhā natthi ghānaviññāṇaṃ natthi
ghānaviññāṇa viññātabbā dhammā. Natthi tattha satto vā sattapaññatti vā. 

Yattha ca kho samiddhi natthi jivhā natthi rasā natthi jivhāviññāṇaṃ natthi jivhāviññāṇa
viññātabbā dhammā. Natthi tattha satto vā sattapaññatti vā. 

Yattha ca kho samiddhi natthi kāyo natthi phoṭṭhabbā natthi kāyaviññāṇaṃ natthi
kāyaviññāṇa viññātabbā dhammā. Natthi tattha satto vā sattapaññatti vā. 

Yattha ca kho samiddhi natthi mano natthi dhammā natthi manoviññāṇaṃ natthi
manoviññāṇa viññātabbā dhammā. Natthi tattha satto vā sattapaññatti vāti. 
1. 7. 5. 
Samiddhi-dukkhapañhasuttaṃ

67. Dukkhaṃ dukkhanti bhante vuccati kittāvatā nu kho bhante dukkhaṃ vā assa
dukkhapaññatti vāti?

Yattha kho samiddhi atthi cakkhu atthi rūpā atthi cakkhuviññāṇaṃ atthi cakkhuviññāṇa
viññātabbā dhammā. Atthi tattha dukkhaṃ vā dukkhapaññatti vā. 

Yattha kho samiddhi atthi sota atthi saddā atthi sotaviññāṇaṃ atthi sotaviññāṇa viññātabbā
dhammā. Atthi tattha dukkhaṃ vā dukkhapaññatti vā. 

Yattha kho samiddhi atthi ghāna atthi gandhā atthi ghānaviññāṇaṃ atthi ghānaviññāṇa
viññātabbā dhammā. Atthi tattha dukkhaṃ vā dukkhapaññatti vā. 

Yattha kho samiddhi atthi jivhā atthi rasā atthi jivhāviññāṇaṃ atthi jivhāviññāṇa viññātabbā
dhammā. Atthi tattha dukkhaṃ vā dukkhapaññatti vā. 

Yattha kho samiddhi atthi kāyo atthi phoṭṭhabbā atthi kāyaviññāṇaṃ atthi kāyaviññāṇa
viññātabbā dhammā. Atthi tattha dukkhaṃ vā dukkhapaññatti vā. 
Yattha kho samiddhi atthi mano atthi dhammā atthi manoviññāṇaṃ atthi manoviññāṇa
viññātabbā dhammā. Atthi tattha dukkhaṃ vā dukkhapaññatti vā. 

Yattha ca kho samiddhi natthi cakkhu natthi rūpā natthi cakkhuviññāṇaṃ natthi
cakkhuviññāṇa viññātabbā dhammā. Natthi tattha dukkhaṃ vā dukkhapaññatti vā. 

Yattha ca kho samiddhi natthi sota natthi saddā natthi sotaviññāṇaṃ natthi sotaviññāṇa
viññātabbā dhammā. Natthi tattha dukkhaṃ vā dukkhapaññatti vā. 

Yattha ca kho samiddhi natthi ghāna natthi gandhā natthi ghānaviññāṇaṃ natthi
ghānaviññāṇa viññātabbā dhammā. Natthi tattha dukkhaṃ vā dukkhapaññatti vā. 

Yattha ca kho samiddhi natthi jivhā natthi rasā natthi jivhāviññāṇaṃ natthi jivhāviññāṇa
viññātabbā dhammā. Natthi tattha dukkhaṃ vā dukkhapaññatti vā. 
Yattha ca kho samiddhi natthi kāyo natthi phoṭṭhabbā natthi kāyaviññāṇaṃ natthi
kāyaviññāṇa viññātabbā dhammā. Natthi tattha dukkhaṃ vā dukkhapaññatti vā. 

Yattha ca kho samiddhi natthi mano natthi dhammā natthi manoviññāṇaṃ natthi
manoviññāṇa viññātabbā dhammā. Natthi tattha dukkhaṃ vā dukkhapaññatti vāti. 

1. 7. 6
Samiddhi-lokapañhasuttaṃ

68. Loko lokoti bhante vuccati, kittāvatā nu kho bhante loko vā assa lokapaññatti vāti?

Yattha kho samiddhi atthi cakkhu atthi rūpā atthi cakkhuviññāṇaṃ atthi cakkhuviññāṇa
viññātabbā dhammā, atthi tattha loko vā lokapaññatti vā. 

Yattha kho samiddhi atthi sota atthi saddā atthi sotaviññāṇaṃ atthi sotaviññāṇa viññātabbā
dhammā. Atthi tattha loko vā lokapaññatti vā. 

Yattha kho samiddhi atthi ghāna atthi gandhā atthi ghānaviññāṇaṃ atthi ghānaviññāṇa
viññātabbā dhammā. Atthi tattha loko vā lokapaññatti vā. 

Yattha kho samiddhi atthi jivhā atthi rasā atthi jivhāviññāṇaṃ atthi jivhāviññāṇa viññātabbā
dhammā. Atthi tattha loko vā lokapaññatti vā. 

Yattha kho samiddhi atthi kāyo atthi phoṭṭhabbā atthi kāyaviññāṇaṃ atthi kāyaviññāṇa
viññātabbā dhammā. Atthi tattha loko vā lokapaññatti vā. 
Yattha kho samiddhi [PTS Page 040] [\q  40/]      atthi mano atthi dhammā atthi
manoviññāṇaṃ atthi manoviññāṇa viññātabbā dhammā. Atthi tattha loko vā lokapaññatti
vā. 

[BJT Page 090] [\x  90/]     

Yattha ca kho samiddhi natthi cakkhu natthi rūpā natthi cakkhuviññāṇaṃ natthi
cakkhuviññāṇa viññātabbā dhammā. Natthi tattha loko vā lokapaññatti vā. 

Yattha ca kho samiddhi natthi sota natthi saddā natthi sotaviññāṇaṃ natthi sotaviññāṇa
viññātabbā dhammā. Natthi tattha loko vā lokapaññatti vā. 

Yattha ca kho samiddhi natthi ghāna natthi gandhā natthi ghānaviññāṇaṃ natthi
ghānaviññāṇa viññātabbā dhammā. Natthi tattha loko vā lokapaññatti vā. 

Yattha ca kho samiddhi natthi jivhā natthi rasā natthi jivhāviññāṇaṃ natthi jivhāviññāṇa
viññātabbā dhammā. Natthi tattha loko vā lokapaññatti vā. 

Yattha ca kho samiddhi natthi kāyo natthi phoṭṭhabbā natthi kāyaviññāṇaṃ natthi
kāyaviññāṇa viññātabbā dhammā. Natthi tattha loko vā lokapaññatti vā. 
Yattha ca kho samiddhi natthi mano natthi dhammā natthi manoviññāṇaṃ natthi
manoviññāṇa viññātabbā dhammā. Natthi tattha loko vā lokapaññatti vāti. 

1. 7. 7
Upasenasuttaṃ

69. Ekaṃ samayaṃ āyasmā ca sāriputto āyasmā ca upaseno rājagahe viharanti sītavane
sappasoṇḍika pabbhāre tena kho pana samayena āyasmato upasenassa kāye āsiviso patito
hoti. 

Atha kho āyasmā upaseno bhikkhū āmantesi: etha me āvuso, imaṃ kāyaṃ mañcakaṃ
āropetvā bahiddhā nīharatha, purāyaṃ kāyo idheva vikirati seyyathāpi bhusamuṭṭhiti. Evaṃ
vutte āyasmā sāriputto āyasmantaṃ upasenaṃ etadavoca: na kho pana mayaṃ passāma
āyasmato upasenassa kāyassa vā aññathattaṃ indriyānaṃ vā vipariṇāmaṃ, atha ca
panāyasmā upaseno evamāha: etha me āvuso imaṃ kāyaṃ mañcakaṃ āropetvā bahiddhā
nīharatha, purāyaṃ kāyo idheva vikirati seyyathāpi bhusamuṭṭhiti. 

Yassa nūna āvuso sāriputta evamassa:

Ahaṃ cakkhunti vā mama cakkhunti vā, ahaṃ sotanti vā mama sotanti vā, ahaṃ ghānanti vā
mama ghānanti vā, ahaṃ jivhāti vā mama jivhāti vā, ahaṃ kāyoti vā mama kāyoti vā, ahaṃ
manoti vā mama manoti vā, tassa nūna āvuso-1 sāriputta siyā kāyassa vā aññathattaṃ
indriyānaṃ vā vipariṇāmo. Mayhañca kho āvuso sāriputta na evaṃ hoti: [PTS Page 041] [\q 
41/]      ahaṃ cakkhunti-2 vā mama cakkhunti vā, ahaṃ sotanti vā mama sotanti vā, ahaṃ
ghānanti vā mama ghānanti vā, ahaṃ jivhāti vā mama jivhāti vā, ahaṃ kāyoti vā mama
kāyoti vā, ahaṃ manoti vā mama manoti vā, tassa mayhaṃ āvuso sāriputta kiṃ kāyassa vā
aññathattaṃ bhavissati indriyānaṃ vā vipariṇāmoti?

1. Tassa āvuso - machasaṃ, syā. 2. Cakkhūti - machasaṃ. 

[BJT Page 092] [\x  92/]     

Tathā hi panāyasmato upasenassa dīgharattaṃ ahaṃkāramamiṃkāra mānānusayā
susamūhatā, -1 tasmāyasmato upasenassa na evaṃ hoti:

Ahaṃ cakkhunti vā mama cakkhunti vā, ahaṃ sotanti vā mama sotanti vā, ahaṃ ghānanti vā
mama ghānanti vā, ahaṃ jivhāti vā mama jivhāti vā, ahaṃ kāyoti vā mama kāyoti vā, ahaṃ
manoti vā mama manoti vā, tassa nūna āvuso-1 sāriputta siyā kāyassa vā aññathattaṃ
indriyānaṃ vā vipariṇāmo. Mayhañca kho āvuso sāriputta na evaṃ hoti: ahaṃ cakkhunti-2.
Vā mama cakkhunti vā, ahaṃ sotanti vā mama sotanti vā, ahaṃ ghānanti vā mama ghānanti
vā, ahaṃ jivhāti vā mama jivhāti vā, ahaṃ kāyoti vā mama kāyoti vā, ahaṃ manoti vā mama
manoti vāti. 

Atha kho te bhikkhu āyasmato upasenassa kāyaṃ mañcakaṃ āropetvā bahiddhā nīhariṃsu
atha kho āyasmato upasenassa kāyo tattheva vikiri seyyathāpi bhusamuṭṭhiti. 

1. 7. 8
Upavāṇasuttaṃ
70. Atha kho āyasmā upavāṇo yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā upavāṇo bhagavantaṃ
etadavoca: sandiṭṭhiko dhammo sandiṭṭhiko dhammoti bhante vuccati kittāvatā nu kho
bhante sandiṭṭhiko dhammo hoti akāliko ehi passiko opanayiko paccattaṃ veditabbo
viññūhīti?

Idhūpavāṇa-2 bhikkhu cakkhunā rūpaṃ disvā rūpapaṭisaṃvedī ca hoti rūparāgapaṭisaṃvedī
ca. Santañca ajjhattaṃ rūpesu rāgaṃ atthi me ajjhattaṃ rūpesu rāgoti pajānāti, yantaṃ
upavāṇa bhikkhu cakkhunā rūpaṃ disvā rūpapaṭisaṃvedī-3 ca hoti, rūparāgapaṭisaṃvedī-4
ca santañca ajjhattaṃ rūpesu rāgaṃ atthi me ajjhattaṃ rūpesu rāgoti pajānāti. Evampi kho
upavāṇa, sandiṭṭhiko dhammo hoti akāliko ehipassiko opanayiko paccattaṃ veditabbo
viññūhi. 

Puna ca paraṃ upavāṇa bhikkhu sotena saddaṃ sutvā saddapaṭisaṃvedī ca hoti
saddarāgapaṭisaṃvedī ca. Santañca ajjhattaṃ saddesu rāgaṃ atthi me ajjhattaṃ saddesu rāgoti
pajānāti, yantaṃ upavāṇa bhikkhu sotena saddaṃ sutvā saddapaṭisaṃvedī ca hoti,
saddarāgapaṭisaṃvedī ca santañca ajjhattaṃ saddesu rāgaṃ atthi me ajjhattaṃ saddesu rāgoti
pajānāti. Evampi kho upavāṇa, sandiṭṭhiko dhammo hoti akāliko ehipassiko opanayiko
paccattaṃ veditabbo viññūhi. 

[PTS Page 042] [\q  42/]      puna ca paraṃ upavāṇa bhikkhu ghānena gandhaṃ ghāyitvā
gandhapaṭisaṃvedī ca hoti gandharāgapaṭisaṃvedī ca. Santañca ajjhattaṃ gandhesu rāgaṃ
atthi me ajjhattaṃ gandhesu rāgoti pajānāti, yantaṃ upavāṇa bhikkhu ghānena gandhaṃ
ghāyitvā gandhapaṭisaṃvedī ca hoti, gandharāgapaṭisaṃvedī ca santañca ajjhattaṃ gandhesu
rāgaṃ atthi me ajjhattaṃ gandhesu rāgoti pajānāti. Evampi kho upavāṇa, sandiṭṭhiko
dhammo hoti akāliko ehipassiko opanayiko paccattaṃ veditabbo viññūhi. 

Puna ca paraṃ upavāṇa bhikkhu jivhāya rasaṃ sāyitvā rasapaṭisaṃvedī ca hoti
rasarāgapaṭisaṃvedī. Ca santañca ajjhattaṃ rasesu rāgaṃ atthi me ajjhattaṃ rasesu rāgoti
pajānāti, yantaṃ upavāṇa bhikkhu jivhāya rasaṃ sāyitvā rasapaṭisaṃvedī ca hoti,
rasarāgapaṭisaṃvedī ca. Santañca ajjhattaṃ rasesu rāgaṃ atthi me ajjhattaṃ rasesu rāgoti
pajānāti. Evampi kho upavāṇa, sandiṭṭhiko dhammo hoti akāliko ehipassiko opanayiko
paccattaṃ veditabbo viññūhi. 

1. Mānānusayo susamūhato - machasaṃ
2. Idha pana upavāṇa - machasaṃ, syā. 
3. Rūpappaṭisaṃvedi - machasaṃ
4. Rūparāgappaṭisaṃvedī - machasaṃ. 

[BJT Page 094] [\x  94/]     

Puna ca paraṃ upavāṇa bhikkhu manasā dhammaṃ viññāya dhammapaṭisaṃvedī ca hoti
dhammarāgapaṭisaṃvedī ca, santañca ajjhattaṃ dhammesu rāgaṃ atthi me ajjhattaṃ
dhammesu rāgoti pajānāti, yantaṃ upavāṇa bhikkhu manasā dhammaṃ viññāya
dhammapaṭisaṃvedī ca hoti, dhammarāgapaṭisaṃvedī ca, santañca ajjhattaṃ dhammesu
rāgaṃ atthi me ajjhattaṃ dhammesu rāgoti pajānāti. Evampi kho upavāṇa, sandiṭṭhiko
dhammo hoti akāliko ehipassiko opanayiko paccattaṃ veditabbo viññūhi. 

Idhūpavāṇa bhikkhu cakkhunā rūpaṃ disvā rūpapaṭisaṃvedī hi kho hoti no ca
rūparāgapaṭisaṃvedī, asantañca ajjhattaṃ rūpesu rāgaṃ natthi me ajjhattaṃ rūpesu rāgoti
pajānāti. Yantaṃ upavāṇa bhikkhu cakkhunā rūpaṃ disvā rūpapaṭisaṃvedī hi khohoti no ca
rūparāgapaṭisaṃvedī, -1. Asantañca ajjhattaṃ rūpesu rāgaṃ natthi me ajjhattaṃ rūpesu rāgoti
pajānāti. Evampi kho upavāṇa sandiṭṭhiko dhammo hoti akāliko ehipassiko opanayiko
paccattaṃ veditabbo viññūhi. 
Puna ca paraṃ upavāṇa bhikkhu sotena saddaṃ sutvā saddapaṭisaṃvedī hi kho hoti no ca
saddarāgapaṭisaṃvedī, asantañca ajjhattaṃ saddesu rāgaṃ natthi me ajjhattaṃ saddesu rāgoti
pajānāti, yantaṃ upavāṇa bhikkhu sotena saddaṃ sutvā saddapaṭisaṃvedī hi kho hoti no ca
saddarāgapaṭisaṃvedī, asantañca ajjhattaṃ saddesu rāgaṃ natthi me ajjhattaṃ saddesu rāgoti
pajānāti. Evampi kho upavāṇa, sandiṭṭhiko dhammo hoti akāliko ehipassiko opanayiko
paccattaṃ veditabbo viññūhi. 
Puna ca paraṃ upavāṇa bhikkhu ghānena gandhaṃ ghāyitvā gandhapaṭisaṃvedī hi kho hoti
no ca gandharāgapaṭisaṃvedī, asantañca ajjhattaṃ gandhesu rāgaṃ natthi me ajjhattaṃ
gandhesu rāgoti pajānāti, yantaṃ upavāṇa bhikkhu ghānena gandhaṃ ghāyitvā
gandhapaṭisaṃvedī hi kho hoti no ca gandharāgapaṭisaṃvedī, asantañca ajjhattaṃ gandhesu
rāgaṃ natthi me ajjhattaṃ gandhesu rāgoti pajānāti. Evampi kho upavāṇa, sandiṭṭhiko
dhammo hoti akāliko ehipassiko opanayiko paccattaṃ veditabbo viññūhi. 
Puna ca paraṃ upavāṇa bhikkhu jivhāya rasaṃ sāyitvā rasapaṭisaṃvedī hi kho hoti no ca
rasarāgapaṭisaṃvedī, asantañca ajjhattaṃ rasesu rāgaṃ: natthi me ajjhattaṃ rasesu rāgoti
pajānāti, yantaṃ upavāṇa bhikkhu jivhāya rasaṃ sāyitvā rasapaṭisaṃvedī hi kho hoti no ca
rasarāgapaṭisaṃvedī, asantañca ajjhattaṃ rasesu rāgaṃ: natthi me ajjhattaṃ rasesu rāgoti
pajānāti. Evampi kho upavāṇa, sandiṭṭhiko dhammo hoti
Akāliko ehipassiko opanayiko paccattaṃ veditabbo viññūhi. 

Puna ca paraṃ upavāṇa bhikkhu kāyena phoṭṭhabbaṃ phusitvā phoṭṭhabbapaṭisaṃvedī hi
kho hoti no ca phoṭṭhabbarāgapaṭisaṃvedī, asantañca ajjhattaṃ phoṭṭhabbesu rāgaṃ: natthi
me ajjhattaṃ phoṭṭhabbesu rāgoti pajānāti, yantaṃ upavāṇa bhikkhu kāyena phoṭṭhabbaṃ
phusitvā phoṭṭhabbapaṭisaṃvedī hi kho hoti no ca phoṭṭhabbarāgapaṭisaṃvedī, asantañca
ajjhattaṃ rasesu rāgaṃ: natthi me ajjhattaṃ rasesu rāgoti pajānāti. Evampi kho upavāṇa,
sandiṭṭhiko dhammo hoti akāliko ehipassiko opanayiko paccattaṃ veditabbo viññūhi. 

[PTS Page 043] [\q  43/]      puna ca paraṃ upavāṇa bhikkhu manasā dhammaṃ viññāya
dhammapaṭisaṃvedī hi kho hoti no ca dhammarāgapaṭisaṃvedī, asantañca ajjhattaṃ
dhammesu rāgaṃ: natthi me ajjhattaṃ dhammesu rāgoti pajānāti, yantaṃ upavāṇa bhikkhu
manasā dhammaṃ viññāya dhammapaṭisaṃvedī hi kho hoti no ca dhammarāgapaṭisaṃvedī,
asantatañca ajjhattaṃ dhammesu rāgaṃ: natthi me ajjhattaṃ dhammesu rāgoti pajānāti.
Evampi kho upavāṇa, sandiṭṭhiko dhammo hoti akāliko ehipassiko opanayiko paccattaṃ
veditabbo viññūhī ti. 
1. Paṭisaṃvedī hi - sīmu. 

1. 7. 9
Paṭhama chaphassāyatanasuttaṃ

71. Yo hi koci bhikkhave bhikkhu channaṃ phassāyatanānaṃ samudayañca atthagamañaca
assādañca ādīnavañca nissaraṇañca yathābhūtaṃ nappajānāti; avusitaṃ tena brahmacariyaṃ,
ārakā so imamhā dhammavinayāti. 

[BJT Page 096] [\x  96/]     

Evaṃ vutte aññataro bhikkhu bhagavantaṃ etadavoca: etthāhaṃ bhante, anassāsiṃ, -1.
Ahañhi bhante channaṃ āyatanānaṃ samudayañca atthagamañca assādañca ādīnavañca
nissaraṇañca yathābhūtaṃ nappajānāmīti. 

Taṃ kimmaññasi bhikkhu cakkhuṃ: "etaṃ mama eso'hamasmi eso me attā" ti
samanupassasīti? Nohetaṃ bhante, sādhu bhikkhu ettha ca te bhikkhu cakkhuṃ: "netaṃ
mama nesohamasmi na meso attā" ti evametaṃ yathābhūtaṃ sammappaññāya sudiṭṭhaṃ
bhavissati, esevanto dukkhassa. 

Sotaṃ: "etaṃ mama eso'hamasmi eso me attā" ti samanupassasīti? Nohetaṃ bhante, sādhu
bhikkhu ettha ca te bhikkhu sotaṃ: "netaṃ mama nesohamasmi na meso attā" ti evametaṃ
yathābhūtaṃ sammappaññāya sudiṭṭhaṃ bhavissati, esevanto dukkhassa. 

Ghānaṃ: "etaṃ mama eso'hamasmi eso me attā" ti samanupassasīti? Nohetaṃ bhante, sādhu
bhikkhu ettha ca te bhikkhu ghānaṃ: "netaṃ mama nesohamasmi na meso attā" ti evametaṃ
yathābhūtaṃ sammappaññāya sudiṭṭhaṃ bhavissati, esevanto dukkhassa. 

Jivhaṃ: -2. "Etaṃ mama eso'hamasmi eso me attā" ti samanupassasīti? Nohetaṃ bhante,
sādhu bhikkhu ettha ca te bhikkhu jivhā: "netaṃ mama nesohamasmi na meso attā" ti
evametaṃ yathābhūtaṃ sammappaññāya sudiṭṭhā bhavissati, esevanto dukkhassa. 

Kāyaṃ: "etaṃ mama eso'hamasmi eso me attā" ti samanupassasīti? Nohetaṃ bhante, sādhu
bhikkhu ettha ca te bhikkhu kāyaṃ: "netaṃ mama nesohamasmi na meso attā" ti evametaṃ
yathābhūtaṃ sammappaññāya sudiṭṭhaṃ bhavissati, esevanto dukkhassa. 

Manaṃ: "etaṃ mama eso'hamasmi eso me attā" ti samanupassasīti? Nohetaṃ bhante, sādhu
bhikkhu ettha ca te bhikkhu mano: "netaṃ mama nesohamasmi na meso attā" ti evametaṃ
yathābhūtaṃ sammappaññāya sudiṭṭho-3. Bhavissati, esevanto dukkhassāti. 

1. Anassasaṃ - machasaṃ. Anassāsaṃ - syā. 
2. Jivhā - sīmu. 
3. Sudiṭṭhaṃ - sīmu

1. 7. 10
Dutiya chaphassāyatanasuttaṃ

72. [PTS Page 044] [\q  44/]      yo hi koci bhikkhave bhikkhu channaṃ phassāyatanānaṃ
samudayañca atthagamañca assādañca ādīnavañca nissaraṇañca yathābhūtaṃ nappajānāti,
avusitaṃ tena brahmacariyaṃ, ārakāva so imamhā dhammavinayāti. 

Evaṃ vutte aññataro bhikkhu bhagavantaṃ etadavoca: etthāhaṃ bhante anassāsiṃ, ahañhi
bhante channaṃ phassāyatanānaṃ samudayañca atthagamañca assādañca ādīnavañca
nissaraṇañca yathābhūtaṃ nappānāmīti. 

[BJT Page 098] [\x  98/]     

Taṃ kimmaññasi bhikkhu cakkhuṃ "netaṃ mama neso'hamasmi na me so attā" ti
samanupassasīti? Evaṃ bhante. Sādhu bhikkhu, ettha ca te bhikkhu cakkhuṃ "netaṃ mama
neso hamasmi na meso attā" ti evametaṃ yathābhūtaṃ sammappaññāya sudiṭṭhaṃ
bhavissati, evante etaṃ paṭhamaṃ phassāyatanaṃ pahīnaṃ bhavissati āyatiṃ-1
apunabbhavāya. 
Sotaṃ "netaṃ mama neso'hamasmi na meso attā" ti samanupassasīti? Evaṃ bhante. Sādhu
bhikkhu, ettha ca te bhikkhu sotaṃ "netaṃ mama neso'hamasmi na meso attā" ti evametaṃ
yathābhūtaṃ sammappaññāya sudiṭṭhaṃ bhavissati, evante etaṃ dutiyaṃ phassāyatanaṃ
pahīnaṃ bhavissati āyatiṃ apunabbhavāya. Ghānaṃ "netaṃ mama neso'hamasmi na meso
attā" ti samanupassasīti? Evaṃ bhante. Sādhu bhikkhu, ettha ca te bhikkhu ghānaṃ "netaṃ
mama neso'hamasmi na meso attā" ti evametaṃ yathābhūtaṃ sammappaññāya sudiṭṭhaṃ
bhavissati, evante etaṃ tatiyaṃ phassāyatanaṃ pahīnaṃ bhavissati āyatiṃ apunabbhavāya. 
Jivhaṃ "netaṃ mama neso'hamasmi na meso attā" ti samanupassasīti? Evaṃ bhante. Sādhu
bhikkhu, ettha ca te bhikkhu jivhā "netaṃ mama neso'hamasmi na meso attā" ti evametaṃ
yathābhūtaṃ sammappaññāya sudiṭṭhā bhavissati, evante etaṃ catutthaṃ phassāyatanaṃ
pahīnaṃ bhavissati āyatiṃ apunabbhavāya. 
Kāyaṃ "netaṃ mama neso'hamasmi na meso attā" ti samanupassasīti? Evaṃ bhante. Sādhu
bhikkhu, ettha ca te bhikkhu kāyaṃ "netaṃ mama neso'hamasmi na meso attā" ti evametaṃ
yathābhūtaṃ sammappaññāya sudiṭṭhaṃ bhavissati, evante etaṃ pañcamaṃ phassāyatanaṃ
pahīnaṃ bhavissati āyatiṃ apunabbhavāya. 
Manaṃ "netaṃ mama neso'hamasmi na meso attā" ti samanupassasīti? Evaṃ bhante. Sādhu
bhikkhu, ettha ca te bhikkhu mano-2. "Netaṃ mama neso'hamasmi na meso attā" ti
evametaṃ yathābhūtaṃ sammappaññāya sudiṭṭho bhavissati, evante etaṃ chaṭṭhaṃ
phassāyatanaṃ pahīnaṃ bhavissati āyatiṃ-1 apunabbhavāyāti. 
1. Āyati - sīmu
2. Manaṃ - sīmu
3. Anassasaṃ panassasaṃ - machasaṃ

1. 7. 11
Tatiya chaphassāyatanasuttaṃ

73. Yo hi koci bhikkhave, bhikkhu channaṃ phassāyatanānaṃ [PTS Page 045] [\q  45/]     
samudayañca atthagamañca assādañca ādīnavañca nissaraṇañca yathābhūtaṃ nappajānāti,
avusitaṃ tena brahmacariyaṃ ārakāva so imamhā dhammavinayāti. 

Evaṃ vutte aññataro bhikkhu bhagavantaṃ etadavoca: etthāhaṃ bhante, panassassaṃ, ahañhi
bhante channaṃ phassāyatanānaṃ samudayañca atthagamañca assādañca ādīnavañca
nissaraṇañca yathābhūtaṃ nappajānāmīti. 

[BJT Page 100] [\x 100/]     

Taṃ kimmaññasi bhikkhu, "cakkhuṃ niccaṃ vā aniccaṃ vā" ti. Aniccaṃ bhante. Yaṃ
panāniccaṃ dukkhaṃ vā taṃ sukhaṃ vāti. Dukkhaṃ bhante, yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 

Sotaṃ "niccaṃ vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Ghānaṃ "niccaṃ vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Jivhā "niccā vā aniccā vā" ti. Aniccā bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Kāyo "nicco vā anicco vā" ti. Anicco bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Mano "nicco vā anicco vā" ti. Anicco bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Evaṃ passaṃ bhikkhu sutavā ariyasāvako cakkhusmimpi nibbindati, sotasmimpi nibbindati,
ghānasmimpi nibbindati, jivhāyapi nibbindati, kāyasmimpi nibbindati, manasmimpi
nibbindati. 
Nibbindaṃ virajjati virāgā vimuccati vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ, kataṃ karaṇīyaṃ nāparaṃ itthattāyāti pajānātīti. 

Migajālavaggo sattamo. 
Tassuddānaṃ:
Migajālena dve vuttā cattāro ca samiddhinā
Upaseno upavāṇo ca chaphassāyatanikā tayo. 

[BJT Page 102] [\x 102/]     
8. Gilānavaggo
1. 8. 1
Gilānasuttaṃ
74. [PTS Page 046] [\q  46/]      sāvatthiyaṃ
Atha kho aññataro bhikkhū yena bhagavā tenupasaṃkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:

Amukasmiṃ-1 bhante, vihāre aññataro bhikkhu navo appaññāto ābādhiko dukkhito
bāḷhagilāno, sādhu bhante, bhagavā yena so bhikkhu tenupasaṅkamatu anukampaṃ
upādāyāti. 

Atha kho bhagavā navavādañca sutvā gilānavādañca-2 appaññāto bhikkhūti iti viditvā yena
so bhikkhu tenupasaṅkami. Addasā kho so bhikkhu bhagavantaṃ dūratova āgacchantaṃ,
disvāna mañcena samañcosi.10 Atha kho bhagavā taṃ bhikkhuṃ etadavoca: alaṃ bhikkhu mā
tvaṃ mañcena samañcosi.10 Santimāni āsanāni paññattāni. Tatthāhaṃ nisīdissāmiti. Nisīdi
bhagavā paññatte āsane. Nisajja kho bhagavā taṃ bhikkhuṃ etadavoca:

Kacci te bhikkhu khamanīyaṃ, kacci yāpanīyaṃ, kacci dukkhā vedanā paṭikkamanti no
abhikkamanti, paṭikkamosānaṃ paññāyati no abhikkamoti?

Na me bhante khamanīyaṃ, na yāpanīyaṃ, bāḷhā me dukkhā vedanā abhikkamanti no
paṭikkamanti, abhikkamosānaṃ paññāyati no paṭikkamoti. 

Kacci te bhikkhu na kiñci kukkuccaṃ, na koci vippaṭisāroti? Taggha me bhante, anappakaṃ
kukkuccaṃ anappako vippaṭisāroti. 

[PTS Page 047] [\q  47/]      kacci pana tvaṃ bhikkhu attā sīlato na upavadatīti, na kho me
bhante attā sīlato upavadatīti. 
1. Amokasmiṃ sī. Mu. 2. Gilānavādañca sutvā - sī 2. 10 [BJT] samañcosi [PTS] samañcopi 

[BJT Page 104] [\x 104/]     
No ce kira tvaṃ bhikkhu attā sīlato upavadati, atha kismiñca te kukkuccaṃ? Ko ca
vippaṭisāroti? Na kho ahaṃ bhante, sīlavisuddhatthaṃ bhagavatā dhammaṃ desītaṃ
ājānāmīti. 

No ce kira tvaṃ bhikkhu sīlavisuddhatthaṃ mayā dhammaṃ desitaṃ ājānāsi. Atha kimatthaṃ
carahi tvaṃ bhikkhu mayā dhammaṃ desitaṃ ājānāsīti? Rāgavirāgatthañca khvāhaṃ bhante
bhagavatā dhammaṃ desitaṃ ājānāmīti. 

Sādhu sādhu bhikkhu, sādhu kho tvaṃ bhikkhu rāgavirāgatthaṃ mayā dhammaṃ desitaṃ
ājānāsi, rāgavirāgattho hi bhikkhu mayā dhammo desito. 

Taṃ kimmaññasi bhikkhu, "cakkhuṃ niccaṃ vā aniccaṃ vā" ti? Aniccaṃ bhante. Yaṃ
panāniccaṃ dukkhaṃ vā taṃ sukhaṃ vāti? Dukkhaṃ bhante, yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti? No hetaṃ bhante. 

Sotaṃ "niccaṃ vā aniccaṃ vā" ti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? No hetaṃ bhante. 

Ghānaṃ "niccaṃ vā aniccaṃ vā" ti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? No hetaṃ bhante. 

Jivhā "niccā vā aniccā vā" ti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? No hetaṃ bhante. 

Kāyo "nicco vā anicco vā" ti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? No hetaṃ bhante. 

Mano "nicco vā anicco vā" ti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti? No hetaṃ bhante. 
Evaṃ passaṃ bhikkhu sutavā ariyasāvako cakkhusmimpi nibbindati, sotasmimpi nibbindati,
ghānasmimpi nibbindati, jivhāyapi nibbindati, kāyasmimpi nibbindati, manasmimpi
nibbindati. Nibbindaṃ virajjati virāgā vimuccati vimuttasmiṃ vimuttamiti ñāṇaṃ hoti, khīṇā
jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti pajānātīti. 
Idamavoca bhagavā. Attamano so bhikkhu bhagavato bhāsitaṃ abhinandi. Imasmiñca pana
veyyākaraṇasmiṃ bhaññamāne tassa bhikkhuno virajaṃ vītamalaṃ dhammacakkhuṃ
udapādi "yaṃ kiñci samudayadhammaṃ sabbantaṃ nirodhadhammanti. 

[BJT Page 106] [\x 106/]     
1. 8. 2
Dutiyagilānasuttaṃ

75. Atha kho aññataro bhikkhu yena bhagavā tenupasaṃkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
Amukasmiṃ bhante, vihāre aññataro bhikkhu navo appaññāto ābādhiko dukkhito
bāḷhagilāno, sādhu bhante, bhagavā yena so bhikkhu tenupasaṅkamatu anukampaṃ
upādāyāti. 

Atha kho bhagavā navavādañca sutvā gilānavādañca appaññāto bhikkhūti iti viditvā yena
so bhikkhu tenupasaṅkami. Addasā kho so bhikkhu bhagavantaṃ duratova āgacchantaṃ,
disvāna mañcena samañcosi.10 Atha kho bhagavā taṃ bhikkhuṃ etadavoca: "alaṃ bhikkhu
mā tvaṃ mañcena samañcosi.10 Santimāni āsanāni paññattāni. Tatthāhaṃ nisīdissāmiti.
Nisīdi bhagavā paññatte āsane. Nisajja kho bhagavā taṃ bhikkhuṃ etadavoca:

Kacci te bhikkhu khamanīyaṃ, kacci yāpanīyaṃ, kacci dukkhā vedanā paṭikkamanti no
abhikkamanti, paṭikkamosānaṃ paññāyati no abhikkamoti?

Na me bhante khamanīyaṃ, na yāpanīyaṃ, bāḷhā me dukkhā vedanā abhikkamanti no
paṭikkamanti, abhikkamosānaṃ paññāyati no paṭikkamoti. 

Kacci te bhikkhu na kiñci kukkuccaṃ, na koci vippaṭisāroti? Taggha me bhante, anappakaṃ
kukkuccaṃ anappako vippaṭisāroti. 

Kacci pana tvaṃ bhikkhu attā sīlato na upavadatīti, na kho me bhante attā sīlato
upavadatīti. 

[PTS Page 048] [\q  48/]      no ce kira tvaṃ bhikkhu attā sīlato upavadati, atha kismiñca te
kukkuccaṃ? Ko ca vippaṭisāroti? Na khohaṃ bhante, sīlavisuddhatthaṃ bhagavatā dhammaṃ
desītaṃ ājānāmīti. 

No ce kira tvaṃ bhikkhu sīlavisuddhatthaṃ mayā dhammaṃ desitaṃ ājānāsi. Atha kimatthaṃ
carahi tvaṃ bhikkhu mayā dhammaṃ desitaṃ ājānāsīti? Anupādā parinibbānatthaṃ khvāhaṃ
bhante bhagavatā dhammaṃ desitaṃ ājānāmīti. 

Sādhu sādhu bhikkhu, sādhu kho pana tvaṃ bhikkhu anupādāparinibbānatthāya mayā
dhammaṃ desitaṃ ājānāsi, anupādā parinibbānattho hi bhikkhu mayā dhammo desito. 

Taṃ kimmaññasi tvaṃ bhikkhu, "cakkhuṃ niccaṃ vā aniccaṃ vā" ti? Aniccaṃ bhante. Yaṃ
panāniccaṃ dukkhaṃ vā taṃ sukhaṃ vāti? Dukkhaṃ bhante, yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti? No hetaṃ bhante. 

Rūpā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Cakkhuviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Cakkhusamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
"Sotaṃ niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Saddā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Sotaviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Sotasamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
"Ghānaṃ niccaṃ vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Gandhā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Ghāṇaviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Ghāṇasamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ ghāṇasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
"Jivhā niccā vā aniccā vā" ti. Aniccā bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Rasā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Jivhāviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Jivhāsamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
"Kāyo nicco vā anicco vā" ti. Anicco bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Phoṭṭhabbā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Kāyaviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Kāyasamphasso "nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
"Mano nicco vā anicco vā" ti. Anicco bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 

Dhammā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Manoviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Manosamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti. Aniccaṃ bhante. Yampanāniccaṃ
dukkhaṃ vā taṃ sukhaṃ vāti. Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāyapi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

Idamavoca bhagavā. Attamano so bhikkhu bhagavato bhāsitaṃ abhinandi. Imasmiñca pana
veyyākaraṇasmiṃ bhaññamāne tassa bhikkhussa anupādāya āsavehi cittaṃ vimuccīti. 

1. 8. 3
Aniccasuttaṃ
76. Atha kho āyasmā rādho yena bhagavā tenupasaṃkami. Upasaṃkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā rādho bhagavantaṃ
etadavoca: sādhu me bhante, bhagavā saṅkhittena dhammaṃ desetu, yamahaṃ bhagavato
dhammaṃ sutvā eko vūpakaṭṭho appamatto ātāpī pahitatto vihareyyanti. 

Yaṃ kho rādha, aniccaṃ tatra te chando pahātabbo, kiñca rādha, aniccaṃ? 
Cakkhuṃ kho rādha, aniccaṃ, tatra te chando pahātabbo. Rūpā aniccā, tatra te chando
pahātabbo; cakkhuviññāṇaṃ aniccaṃ, tatra te chando pahātabbo; cakkhusamphasso anicco,
tatra te chando pahātabbo; yampidaṃ cakkhusamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi aniccaṃ, tatra te chando pahātabbo;
Sotaṃ aniccaṃ, tatra te chando pahātabbo. Saddā aniccā, tatra te chando pahātabbo;
sotaviññāṇaṃ aniccaṃ, tatra te chando pahātabbo; sotasamphasso anicco, tatra te chando
pahātabbo; yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccaṃ, tatra te chando pahātabbo;
Ghānaṃ aniccaṃ, tatra te chando pahātabbo. Gandhā aniccā, tatra te chando pahātabbo;
ghānaviññāṇaṃ aniccaṃ, tatra te chando pahātabbo; ghānasamphasso anicco, tatra te chando
pahātabbo; yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccaṃ, tatra te chando pahātabbo;
Jivhā aniccā, tatra te chando pahātabbo. Rasā aniccā, tatra te chando pahātabbo;
jivhāviññāṇaṃ aniccaṃ, tatra te chando pahātabbo; jivhāsamphasso anicco, tatra te chando
pahātabbo; yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccaṃ, tatra te chando pahātabbo;
Kāyo, anicco, tatra te chando pahātabbo. Phoṭṭhabbā aniccā, tatra te chando pahātabbo;
kāyaviññāṇaṃ aniccaṃ, tatra te chando pahātabbo; kāyasamphasso anicco, tatra te chando
pahātabbo; yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccaṃ, tatra te chando pahātabbo;
Mano anicco, tatra te chando pahātabbo. Dhammā aniccā, tatra te chando pahātabbo;
manoviññāṇaṃ aniccaṃ, tatra te chando pahātabbo; manosamphasso anicco, tatra te chando
pahātabbo; yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccaṃ, tatra te chando pahātabbo. 
[PTS Page 049] [\q  49/]      yaṃ kho rādha aniccaṃ, tatra te chando pahātabboti. 
1. 8. 4

Dukkhasuttaṃ

77. Yaṃ kho rādha, dukkhaṃ tatra te chando pahātabbo. Kiñca rādha dukkhaṃ:

Cakkhuṃ kho rādha, dukkhaṃ, tatra te chando pahātabbo. Rūpā dukkhā, tatra te chando
pahātabbo; cakkhuviññāṇaṃ dukkhaṃ, tatra te chando pahātabbo; cakkhusamphasso
dukkho, tatra te chando pahātabbo; yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi dukkhaṃ, tatra te chando pahātabbo;
Sotaṃ dukkhaṃ, tatra te chando pahātabbo. Saddā dukkhā, tatra te chando pahātabbo;
sotaviññāṇaṃ dukkhaṃ, tatra te chando pahātabbo; sotasamphasso dukkho, tatra te chando
pahātabbo; yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ, tatra te chando pahātabbo;
Ghānaṃ dukkhaṃ, tatra te chando pahātabbo. Gandhā dukkhā, tatra te chando pahātabbo;
ghānaviññāṇaṃ dukkhaṃ, tatra te chando pahātabbo; ghānasamphasso dukkho, tatra te
chando pahātabbo; yampidaṃ ghānasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo;
Jivhā dukkhā, tatra te chando pahātabbo. Rasā dukkhā, tatra te chando pahātabbo;
jivhāviññāṇaṃ aniccaṃ, tatra te chando pahātabbo; jivhāsamphasso dukkho, tatra te chando
pahātabbo; yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ, tatra te chando pahātabbo;
Kāyo, dukkho, tatra te chando pahātabbo. Phoṭṭhabbā dukkhā, tatra te chando pahātabbo;
kāyaviññāṇaṃ dukkhaṃ, tatra te chando pahātabbo; kāyasamphasso dukkho, tatra te chando
pahātabbo; yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhaṃ, tatra te chando pahātabbo;
Mano dukkho, tatra te chando pahātabbo. Dhammā dukkhā, tatra te chando pahātabbo;
manoviññāṇaṃ dukkhaṃ, tatra te chando pahātabbo; manosamphasso dukkho, tatra te
chando pahātabbo; yampidaṃ manosamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Yaṃ kho rādha, dukkhaṃ tatra te chando pahātabboti. 
[BJT Page 110] [\x 110/]     

1. 8. 5
Anattasuttaṃ
78. Atha kho āyasmā rādho yena bhagavā tenupasaṃkami. Upasaṃkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā rādho bhagavantaṃ
etadavoca: sādhu me bhante, bhagavā saṅkhittena dhammaṃ desetu, yamahaṃ bhagavato
dhammaṃ sutvā eko vūpakaṭṭho appamatto ātāpi pahitatto vihareyyanti. 

"Yo kho rādha, anattā tatra te chando pahātabbo. Ko ca rādha, anattā:

Cakkhuṃ kho rādha anattā, tatra te chando pahātabbo. Rūpā anattā, tatra te chando
pahātabbo; cakkhuviññāṇaṃ anattā, tatra te chando pahātabbo; cakkhusamphasso anattā,
tatra te chando pahātabbo; yampidaṃ cakkhusamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi anattā, tatra te chando pahātabbo;

[BJT Page 112. [\x 112/]     ] 
Sotaṃ anattā, tatra te chando pahātabbo. Saddā anattā, tatra te chando pahātabbo;
sotaviññāṇaṃ anattā, tatra te chando pahātabbo; sotasamphasso anattā, tatra te chando
pahātabbo; yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabbo;

Ghānaṃ anattā, tatra te chando pahātabbo. Gandhā anattā, tatra te chando pahātabbo;
ghānaviññāṇaṃ anattā, tatra te chando pahātabbo; ghānasamphasso anattā, tatra te chando
pahātabbo; yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabbo;
Jivhā anattā, tatra te chando pahātabbo. Rasā anattā, tatra te chando pahātabbo;
jivhāviññāṇaṃ anattā, tatra te chando pahātabbo; jivhāsamphasso anattā, tatra te chando
pahātabbo; yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabbo;
Kāyo, anattā, tatra te chando pahātabbo. Phoṭṭhabbā anattā, tatra te chando pahātabbo;
kāyaviññāṇaṃ anattā, tatra te chando pahātabbo; kāyasamphasso anattā, tatra te chando
pahātabbo; yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabbo;
Mano anattā, tatra te chando pahātabbo. Dhammā anattā, tatra te chando pahātabbo;
manoviññāṇaṃ anattā, tatra te chando pahātabbo; manosamphasso anattā, tatra te chando
pahātabbo; yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabboti;

Yo kho rādha anattā tatra te chando pahātabboti. 1. 1. 8. 6
Avijjāsuttaṃ

79. Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
atthi nu kho bhante, eko dhammo yassa pahāṇā bhikkhuno avijjā pahīyati vijjā uppajjatīti.
Atthi kho bhikkhu eko dhammo yassa pahāṇā bhikkhuno avijjā pahīyati vijjā uppajjatīti.
Katamo pana bhante, eko dhammo yassa pahāṇā bhikkhuno avijjā pahīyati vijjā uppajjatīti?
[PTS Page 050] [\q  50/]      avijjā kho bhikkhu eko dhammo yassa pahāṇā bhikkhuno avijjā
pahīyati vijjā uppajjatīti. 

Kathampana bhante, jānato kathampassato bhikkhuno avijjā pahīyati vijjā uppajjatīti? 
Cakkhuṃ kho bhikkhu aniccato jānato passato bhikkhuno avijjā pahīyati, vijjā uppajjati.
Rūpe aniccato jānato passato bhikkhuno avijjā pahīyati, vijjā uppajjati. Cakkhuviññāṇaṃ
aniccato jānato passato bhikkhuno avijjā pahīyati, vijjā uppajjati. Cakkhusamphassaṃ
aniccato jānato passato bhikkhuno avijjā pahīyati, vijjā uppajjati. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato bhikkhuno avijjā pahīyati. 
Sotaṃ aniccato jānato passato bhikkhuno avijjā pahīyati, vijjā uppajjati. Saddo aniccato jānato
passato bhikkhuno avijjā pahīyati, vijjā uppajjati. Sotaviññāṇaṃ aniccato jānato passato
bhikkhuno avijjā pahīyati, vijjā uppajjati. Sotasamphassaṃ aniccato jānato passato bhikkhuno
avijjā pahīyati, vijjā uppajjati. Yampidaṃ sotasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi aniccato jānato passato bhikkhuno avijjā
pahīyati. 
Vijjā uppajjati. 
Ghānaṃ aniccato jānato passato bhikkhuno avijjā pahīyati, vijjā uppajjati. Gandho aniccato
jānato passato bhikkhuno avijjā pahīyati, vijjā uppajjati. Ghānaviññāṇaṃ aniccato jānato
passato bhikkhuno avijjā pahīyati, vijjā uppajjati. Ghānasamphassaṃ aniccato jānato passato
bhikkhuno avijjā pahīyati, vijjā uppajjati. Yampidaṃ ghānasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato passato
bhikkhuno avijjā pahīyati. 
Vijjā uppajjati. Jivhaṃ aniccato jānato passato bhikkhuno avijjā pahīyati, vijjā uppajjati. Rase
aniccato jānato passato bhikkhuno avijjā pahīyati, vijjā uppajjati. Jivhāviññāṇaṃ aniccato
jānato passato bhikkhuno avijjā pahīyati, vijjā uppajjati. Jivhāsamphassaṃ aniccato jānato
passato bhikkhuno avijjā pahīyati, vijjā uppajjati. Yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato
passato bhikkhuno avijjā pahīyati. Vijjā uppajjati. Kāyaṃ aniccato jānato passato bhikkhuno
avijjā pahīyati, vijjā uppajjati. Phoṭṭhabbe aniccato jānato passato bhikkhuno avijjā pahīyati,
vijjā uppajjati. Kāyaviññāṇaṃ aniccato jānato passato bhikkhuno avijjā pahīyati, vijjā
uppajjati. Kāyasamphassaṃ aniccato jānato passato bhikkhuno avijjā pahīyati, vijjā uppajjati.
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccato jānato passato bhikkhuno avijjā pahīyati, vijjā
uppajjati. Manaṃ aniccato jānato passato bhikkhuno avijjā pahīyati, vijjā uppajjati. Dhamme
aniccato jānato passato bhikkhuno avijjā pahīyati, vijjā uppajjati. Manoviññāṇaṃ aniccato
jānato passato bhikkhuno avijjā pahīyati, vijjā uppajjati. Manosamphassaṃ aniccato jānato
passato bhikkhuno avijjā pahīyati, vijjā uppajjati. Yampidaṃ manosamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccato jānato
passato bhikkhuno avijjā pahīyati, vijjā uppajjatīti. 
Evaṃ kho bhikkhu jānato evaṃ passato bhikkhuno avijjā pahīyati, vijjā uppajjatīti. 
[BJT Page 114] [\x 114/]     
1. 8. 7
Dutiya avijjāsuttaṃ

80. Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
atthi nu kho bhante, eko dhammo yassa pahāṇā bhikkhuno avijjā pahīyati vijjā uppajjatīti.
Atthi kho bhikkhu eko dhammo yassa pahāṇā bhikkhuno avijjā pahīyati vijjā uppajjatīti.
Katamo pana bhante, eko dhammo yassa pahāṇā bhikkhuno avijjā pahīyati vijjā uppajjatīti.
Avijjā kho bhikkhu eko dhammo yassa pahāṇā bhikkhuno avijjā pahīyati vijjā uppajjatīti. 

Kathampana bhante, jānato kathaṃ passato bhikkhuno avijjā pahīyati vijjā uppajjatīti? 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ-1
abhijānāti, sabbaṃ dhammaṃ abhiññāya, sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, cakkhuṃ aññato passati, rūpe aññato passati,
cakkhuviññāṇaṃ aññato passati, cakkhusamphassaṃ aññato passati, yampidaṃ
cakkhusamphassapaccayā uppajjati sukhaṃ vā dukkhaṃ vā adukkhamasukhaṃ vā tampi
aññato passati. 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ
abhijānāti, sabbaṃ dhammaṃ abhiññāya sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, sotaṃ aññato passati, sadde aññato passati,
sotaviññāṇaṃ aññato passati, sotasamphassaṃ aññato passati, yampidaṃ
sotasamphassapaccayā uppajjati sukhaṃ vā dukkhaṃ vā adukkhamasukhaṃ vā tampi aññato
passati. 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ
abhijānāti, sabbaṃ dhammaṃ abhiññāya sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, ghānaṃ aññato passati, gandhe aññato passati,
ghānaviññāṇaṃ aññato passati, ghānasamphassaṃ aññato passati, yampidaṃ
ghānasamphassapaccayā uppajjati sukhaṃ vā dukkhaṃ vā adukkhamasukhaṃ vā tampi
aññato passati. 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ
abhijānāti, sabbaṃ dhammaṃ abhiññāya sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, jivhā aññato passati, rase aññato passati,
jivhāviññāṇaṃ aññato passati, jivhāsamphassaṃ aññato passati, yampidaṃ
jivhāsamphassapaccayā uppajjati sukhaṃ vā dukkhaṃ vā adukkhamasukhaṃ vā tampi aññato
passati. 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ
abhijānāti, sabbaṃ dhammaṃ abhiññāya sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, kāyo aññato passati, phoṭṭhabbe aññato passati,
kāyaviññāṇaṃ aññato passati, kāyasamphassaṃ aññato passati, yampidaṃ
kāyasamphassapaccayā uppajjati sukhaṃ vā dukkhaṃ vā adukkhamasukhaṃ vā tampi aññato
passati. 
Idha bhikkhu, bhikkhuno sutaṃ hoti sabbe dhammā nālaṃ abhinivesāyāti, evañcetaṃ
bhikkhu, bhikkhuno sutaṃ hoti sabbe dhammā nālaṃ abhinivesāyāti; so sabbaṃ dhammaṃ
abhijānāti, sabbaṃ dhammaṃ abhiññāya sabbaṃ dhammaṃ parijānāti sabbaṃ dhammaṃ
pariññāya sabbanimittāni aññato passati, mano aññato passati, dhamme aññato passati,
manoviññāṇaṃ aññato passati, manosamphassaṃ aññato passati, yampidaṃ mano
samphassapaccayā uppajjati sukhaṃ vā dukkhaṃ vā adukkhamasukhaṃ vā tampi aññato
passati. 

Evaṃ kho bhikkhu jānato evaṃ passato bhikkhuno avijjā pahīyati vijjā uppajjatīti. 
1. Sabbadhammaṃ - sī 2. 

1. 8. 8
Sambahulabhikkhusuttaṃ
81. Atha kho sambahulā bhikkhū yena bhagavā tenupasaṃkamiṃsu. Upasaṃkamitvā
bhagavantaṃ abhivādetvā ekamantaṃ nisīdiṃsu. Ekamantaṃ nisinno kho te bhikkhū
bhagavantaṃ [PTS Page 051] [\q  51/]      etadavocuṃ. Idha no bhante, aññatitthiyā
paribbājakā amhe evaṃ pucchanti: kimatthiyaṃ āvuso samaṇe gotame brahmacariyaṃ
vussatīti? Evaṃ puṭṭhā mayaṃ bhante, tesaṃ aññatitthiyānaṃ paribbājakānaṃ evaṃ
byākaroma: dukkhassa kho āvuso pariññatthaṃ bhagavati brahmacariyaṃ vussatīti. Kacci
mayaṃ bhante, evaṃ puṭṭhā evaṃ byākaramānā vuttavādino ceva bhagavato homa na ca
bhagavantaṃ abhūtena abbhācikkhāma, dhammassa cānudhammaṃ vyākaroma, na ca koci
sahadhammiko vādānuvādo gārayhaṃ ṭhānaṃ āgacchatīti. 

[BJT Page 116] [\x 116/]     

Taggha tumhe bhikkhave, evaṃ puṭṭhā evaṃ byākaramānā vuttavādino ceva me hotha na
ca maṃ abhūtena abbhācikkhatha, dhammassa cānudhammaṃ vyākarotha, na ca koci
sahadhammiko vādānuvādo-1 gārayhaṃ ṭhānaṃ āgacchati, dukkhassa hi bhikkhave,
pariññatthaṃ mayi brahmacariyaṃ vussati. Sace vo bhikkhave, aññatitthiyā paribbājakā evaṃ
puccheyyuṃ "katamaṃ pana taṃ āvuso dukkhaṃ yassa pariññāya samaṇe gotame
brahmacariyaṃ vussatī"ti. Evaṃ puṭṭhā tumhe bhikkhave. Tesaṃ aññatitthiyānaṃ
paribbājakānaṃ evaṃ vyākareyyātha:

Cakkhuṃ kho āvuso dukkhaṃ tassa pariññāya bhagavati brahmacariyaṃ vussati, rūpaṃ
dukkhaṃ tassa pariññāya bhagavati brahmacariyaṃ vussati, cakkhuviññāṇaṃ dukkhaṃ tassa
pariññāya bhagavati brahmacariyaṃ vussati, cakkhusamphasso dukkho tassa pariññāya
bhagavati brahmacariyaṃ vussati, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampidukkhaṃ, tassa pariññāya bhagavati
brahmacariyaṃ vussati. 
Sotaṃ dukkhaṃ tassa pariññāya bhagavati brahmacariyaṃ vussati, saddaṃ dukkhaṃ tassa
pariññāya bhagavati brahmacariyaṃ vussati, sotaviññāṇaṃ dukkhaṃ tassa pariññāya
bhagavati brahmacariyaṃ vussati, sotasamphasso dukkho tassa pariññāya bhagavati
brahmacariyaṃ vussati, yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampidukkhaṃ, tassa pariññāya bhagavati brahmacariyaṃ
vussati. 
Jivhā dukkhā tassa pariññāya bhagavati brahmacariyaṃ vussati, rasaṃ dukkhaṃ tassa
pariññāya bhagavati brahmacariyaṃ vussati, jivhāviññāṇaṃ dukkhaṃ tassa pariññāya
bhagavati brahmacariyaṃ vussati, jivhāsamphasso dukkho tassa pariññāya bhagavati
brahmacariyaṃ vussati, yampidaṃ jivhāsamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampidukkhaṃ, tassa pariññāya bhagavati brahmacariyaṃ
vussati. 
Kāyo dukkho tassa pariññāya bhagavati brahmacariyaṃ vussati, phoṭṭhabbā dukkhā tassa
pariññāya bhagavati brahmacariyaṃ vussati, kāyaviññāṇaṃ dukkhaṃ tassa pariññāya
bhagavati brahmacariyaṃ vussati, kāyasamphasso dukkho tassa pariññāya bhagavati
brahmacariyaṃ vussati, yampidaṃ kāyasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampidukkhaṃ, tassa pariññāya bhagavati brahmacariyaṃ
vussati. 
Mano dukkho tasasa pariññāya bhagavati brahmacariyaṃ vussati, dhammā dukkhā tassa
pariññāya bhagavati brahmacariyaṃ vussati, manoviññāṇaṃ dukkhaṃ tassa pariññāya
bhagavati brahmacariyaṃ vussati, manosamphasso dukkho tassa pariññāya bhagavati
brahmacariyaṃ vussati, yampidaṃ manosamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampidukkhaṃ, tassa pariññāya bhagavati brahmacariyaṃ
vussati. 
[PTS Page 052] [\q  52/]      evaṃ puṭṭhā tumhe bhikkhave, tesaṃ aññatitthiyānaṃ
paribbājakānaṃ evaṃ vyākareyyāthāti. 

Vādānupatho - sī 2. 


1. 8. 9
Lokasuttaṃ

82. Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca,
loko lokoti bhante vuccati, kittāvatā nu kho bhante, lokoti vuccatīti. 

[BJT Page 118. [\x 118/]     ] 

Lujjatīti kho bhikkhu tasmā lokoti vuccati. Kiñca lujjati? Cakkhuṃ kho bhikkhu lujjati, rūpā
lujjanti, cakkhuviññāṇaṃ lujjati, cakkhusamphasso lujjati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi lujjati. 

Sotaṃ kho bhikkhu lujjati, saddā lujjanti, sotaviññāṇaṃ lujjati, sotasamphasso lujjati,
yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjati. 
Ghānaṃ kho bhikkhu lujjati, gandhā lujjanti, ghānaviññāṇaṃ lujjati, ghānasamphasso lujjati,
yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjati. 

Jivhā kho bhikkhu lujjati, rasā lujjanti, jivhāviññāṇaṃ lujjati, jivhāsamphasso lujjati,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjati. 
Kāyaṃ kho bhikkhu lujjati, phoṭṭhabbā lujjanti, kāyaviññāṇaṃ lujjati, kāyasamphasso lujjati,
yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjati. 
Mano kho bhikkhu lujjati, dhammā lujjanti, manoviññāṇaṃ lujjati, manokhusamphasso
lujjati, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjatīti 
Kho bhikkhu tasmā lokoti vuccatīti. 

1. 8. 10
Phaggunasuttaṃ
83. Atha kho āyasmā phagguno yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisanno kho āyasmā phagguno bhagavantaṃ
etadavoca. 

Atthi nu kho bhante, taṃ cakkhu-1 yena cakkhunā atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Atthi nu kho taṃ bhante, sota yena sotena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Atthi nu kho taṃ bhante, ghāna yena ghānena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Atthi nu kho sā bhante, jivhā yāya jivhāya atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Atthi nu kho so bhante, kāyo yena kāyena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Atthi nu kho so bhante, mano yena manena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyyāti. 

Natthi kho taṃ phagguna, cakkhu yena cakkhunā atīte buddhe parinibbute chinnapapañce
chinnavaṭume pariyādinnavaṭṭe sabbadukkha vītivatte paññāpayamāno paññāpeyya. 
Natthi kho taṃ phagguna, sota yena sotena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Natthi kho taṃ phagguna, ghāna yena ghānena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Natthi kho sā phagguna, jivhā yāya jivhāya atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
Natthi kho so phagguna, kāyo yena kāyena atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno paññāpeyya. 
[PTS Page 053] [\q  53/]      natthi kho so phagguna, mano yena manena atīte buddhe
parinibbute chinnapapañce chinnavaṭume pariyādinnavaṭṭe sabbadukkhavītivatte
paññāpayamāno paññāpeyyāti. 

Gilānavaggo aṭṭhamo. 
Tassuddānaṃ:
Gilānena dve vuttā rādhena apare tayo
Avijjāya ca dve vuttā bhikkhu loko ca phagguno. 

1. Taṃ bhante cakkhu - sīmu
Bhante taṃ cakkhu - machasaṃ. 

[BJT Page 120] [\x 120/]     
9. Channavaggo
1. 9. 1
Palokadhammasuttaṃ
84. Sāvatthiyaṃ
[PTS Page 054] [\q  54/]      atha kho āyasmā ānando yena bhagavā tenupasaṅkami.
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā
ānando bhagavantaṃ etadavoca: loko lokoti bhante vuccati, kittāvatā nu kho bhante lokoti
vuccatīti. 

Yaṃ kho ānanda palokadhammaṃ ayaṃ vuccati ariyassa vinaye loko. Kiñca ānanda
palokadhammaṃ?

Cakkhuṃ kho ānanda palokadhammaṃ, rūpā palokadhammā, cakkhuviññāṇaṃ
palokadhammaṃ, cakkhusamphasso palokadhammo, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi palokadhammaṃ. 
Sotaṃ palokadhammaṃ, saddā palokadhammā, sotaviññāṇaṃ palokadhammaṃ,
sotasamphasso palokadhammo, yampidaṃ sotasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi palokadhammaṃ. 
Ghānaṃ palokadhammaṃ, gandhā palokadhammā, ghānaviññāṇaṃ palokadhammaṃ,
ghānasamphasso palokadhammo, yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi palokadhammaṃ. 
Jivhā palokadhammā, rasā palokadhammā, jivhāviññāṇaṃ palokadhammaṃ, jivhāsamphasso
palokadhammo, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi palokadhammaṃ. 
Kāyo palokadhammo, phoṭṭhabbā palokadhammā, kāyaviññāṇaṃ palokadhammaṃ,
kāyasamphasso palokadhammo, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi palokadhammaṃ. 
Mano palokadhammo, dhammā palokadhammā, manoviññāṇaṃ palokadhammaṃ,
manosamphasso palokadhammo, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi palokadhammaṃ. 

Yaṃ kho ānanda, palokadhammāṃ ayaṃ vuccati ariyassa vinaye lokoti. 
1. 9. 2
Suññalokasuttaṃ

85. Ekamantaṃ nisinno kho āyasmā ānando bhagavantaṃ etadavoca: suñño loko suñño lokoti
bhante vuccati, kittāvatā nukho bhante suñño lokoti vuccatīti? Yasmā ca kho ānanda,
suññaṃ attena vā attaniyena vā, tasmā suñño lokoti vuccati. 

[BJT Page 122] [\x 122/]     

Kiñca ānanda, suññaṃ attena vā attaniyena vā:

Cakkhuṃ kho ānanda, suññaṃ attena vā attaniyena vā, rūpā suññā attena vā attaniyena vā,
cakkhuviññāṇaṃ suññaṃ attena vā attaniyena vā, cakkhusamphasso suñño attena vā
attaniyena vā yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi suññaṃ attena va attaniyena vā. 
Sotaṃ suññaṃ attena vā attaniyena vā, saddā suññā attena vā attaniyena vā, sotaviññāṇaṃ
suññaṃ attena vā attaniyena vā, sotasamphasso suñño attena vā attaniyena vā yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi suññaṃ attena va attaniyena vā. 
Ghānaṃ suññaṃ attenavā attaniyena vā, gandhā suññā attena vā attaniyena vā,
ghānaviññāṇaṃ suññaṃ attena vā attaniyena vā, ghānasamphasso suñño attena vā
attaniyena vā yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi suññaṃ attena va attaniyena vā. 
Jivhā suññā attena vā attaniyena vā, rasā suññā attena vā attaniyena vā, jivhāviññāṇaṃ
suññaṃ attena vā attaniyena vā, jivhāsamphasso suñño attena vā attaniyena vā yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi suññaṃ attena va attaniyena vā. 
Kāyo suñño attena vā attaniyena vā, phoṭṭhabbā suññā attena vā attaniyena vā,
kāyaviññāṇaṃ suññaṃ attena vā attaniyena vā, kāyasamphasso suñño attena vā attaniyena
vā yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi suññaṃ attena va attaniyena vā. 
Mano suñño attena vā attaniyena vā, dhammā suññā attena vā attaniyena vā,
manoviññāṇaṃ suññaṃ attena vā attaniyena vā, manosamphasso suñño attena vā attaniyena
vā yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi suññaṃ attena va attaniyena vā. 

Yasmā ca kho ānanda, suññaṃ attena vā attaniyena vā, tasmā suñño lokoti vuccatīti. 

1. 9. 3
Saṅkhittadhammasuttaṃ
86. Ekamantaṃ nisinno kho āyasmā ānando bhagavantaṃ etadavoca, sādhu me bhante,
bhagavā saṅkhittena dhammaṃ desetu yamahaṃ bhagavato dhammaṃ sutvā eko vūpakaṭṭho
appamatto ātāpī pahitatto vihareyyanti

Taṃ kimmaññasi ānanda, cakkhuṃ niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Rūpā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Cakkhuviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Cakkhusamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ cakkhusamphassapaccayā uppajjati vedayitaṃ [PTS Page 055] [\q  55/]     
sukhaṃ vā dukkhaṃ vā adukkhamasukhaṃ vā tampi niccaṃ vā aniccaṃ vāti? Aniccaṃ bhante.
Yaṃ panāniccaṃ dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Sotaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Saddā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Sotaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Sotasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Ghānaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Gandhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Ghānaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Ghānasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 

[BJT Page 124] [\x 124/]     

Jivhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Rasā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Jivhāviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Jivhāsamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Kāyo nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Phoṭṭhabbā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Kāyaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Kāyasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Mano nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Dhammā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Manoviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Manosamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 


Evaṃ passaṃ ānanda, sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Sotasmimpi nibbindati, saddesupi nibbindati, sotaviññāṇepi nibbindati,
sotasamphassepi nibbindati, yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tasmimpi nibbindati. Ghāṇasmimpi nibbindati,
gandhesupi nibbindati, ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Jivhāyapi nibbindati, rasesupi nibbindati, jivhāviññāṇepi nibbindati,
jivhāsamphassepi nibbindati, yampidaṃ jivhāsamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tasmimpi nibbindati. Kāyasmimpi nibbindati,
phoṭṭhabbesupi nibbindati, kāyaviññāṇepi nibbindati, kāyasamphassepi nibbindati,
yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tasmimpi nibbindati. Manasmimpi nibbindati, dhammesupi
nibbindati, manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
1. 9. 4
Channasuttaṃ

87. Ekaṃ samayaṃ bhagavā rājagahe viharati veḷuvane kalandaka nivāpe, tena kho pana
samayena āyasmā ca sāriputto āyasmā ca mahācundo āyasmā ca channo gijjhakūṭe pabbate
viharanti, tena kho pana samayena āyasmā channo ābādhiko hoti dukkhito bāḷhagilāno.
Atha kho āyasmā sāriputto sāyanhasamayaṃ paṭisallānā [PTS Page 056] [\q  56/]     
vuṭṭhito yenāyasmā mahācundo tenupasaṅkami, upasaṅkamitvā āyasmantaṃ mahācundaṃ
etadavoca: "āyāmāvuso cunda, yenāyasmā channo tenupasaṅkamissāma gilānapucchakā" ti.
Evamāvusoti kho āyasmā mahācundo āyasmato sāriputtassa paccassosi. 

Atha kho āyasmā ca sāriputto āyasmā ca mahācundo yenāyasmā channo tenupasaṅkamiṃsu,
upasaṅkamitvā paññatte āsane nisīdiṃsu. Nisajja kho āyasmā sāriputto āyasmantaṃ channaṃ
etadavoca:

[BJT Page 126] [\x 126/]     

"Kacci te āvuso khamanīyaṃ, kacci yāpanīyaṃ, kacci dukkhā vedanā paṭikkamanti, no
abhikkamanti, paṭikkamosānaṃ paññāyati no abhikkamoti. 

Na me āvuso sāriputta khamanīyaṃ, na yāpanīyaṃ, bāḷhā me dukkhā vedanā abhikkamanti
no paṭikkamanti, abhikkamosānaṃ paññāyati no paṭikkamo-1 seyyathāpi āvuso balavā
puriso tiṇhena sikharena muddhānaṃ-2 abhimantheyya-3 evameva kho āvuso adhimattā
vātā muddhānaṃ-2 upahananti. 

Na me āvuso sāriputta khamanīyaṃ, na yāpanīyaṃ, bāḷhā me dukkhā vedanā abhikkamanti
no paṭikkamanti, abhikkamosānaṃ paññāyati no paṭikkamo-1 seyyathāpi āvuso balavā
puriso daḷhena varattakhaṇḍena-5 sīse sīsaveṭhaṃ dadeyya, evameva kho āvuso adhimattā
me sīse vedanā. -6. 

Na me āvuso khamanīyaṃ, na yāpanīyaṃ, bāḷhā me dukkhā vedanā abhikkamanti no
paṭikkamanti, abhikkamosānaṃ paññāyati no paṭikkamo-1 seyyathāpi āvuso dakkho
goghātako vā goghātakantevāsī vā tiṇhena govikantanena kucchiṃ parikanenteyya,
evameva kho āvuso adhimattā vātā kucchiṃ parikantanti. 

Na me āvuso khamanīyaṃ, na yāpanīyaṃ, bāḷhā me dukkhā vedanā abhikkamanti no
paṭikkamanti, abhikkamosānaṃ paññāyati no paṭikkamo-1 seyyathāpi āvuso dve balavanto
purisā dubbalataraṃ purisaṃ nānābāhāsu gahetvā aṅgārakāsuyā santāpeyyuṃ, [PTS Page 057]
[\q  57/]      samparitāpeyyuṃ, evameva kho āvuso adhimanto kāyasmiṃ ḍāho. 

Na me āvuso khamanīyaṃ. Na yāpanīyaṃ, bāḷhā me dukkhā vedanā. Abhikkamanti no
paṭikkamanti, abhikkamosānaṃ paññāyati no paṭikkamo-1 satthaṃ āvuso sāriputta
āharissāmi nāvakaṅkhāmi jīvitanti. 

Mā āyasmā channo satthaṃ āharesi. Yāpetāyasmā channo, yāpentaṃ mayaṃ āyasmantaṃ
channaṃ icchāma, sace āyasmato channassa natthi sappāyāni bhojanāni, ahaṃ āyasmato
channassa sappāyāni bhojanāni pariyesissāmi, sace āyasmato channassa natthi sappāyāni
bhesajjāni, ahaṃ āyasmato channassa sappāyāni bhesajjāni pariyesissāmi, sace āyasmato
channassa natthi patirūpā upaṭṭhākā, ahaṃ āyasmantaṃ channaṃ upaṭṭhahissāmi,
māyasmā-7 channo satthaṃ āharesi, yāpetāyasmā channo, yāpentaṃ mayaṃ āyasmantaṃ
channaṃ icchāmāti. 

1. Paṭikkamoti - syā, sīmu. 2. Muddhani - machasaṃ syā, 
3. Abhimattheyya - machasaṃ 4. Ūhantī - machasaṃ, 
5. Bandhena - syā. 6. Adhimattavātā sīse sīsavedanā - syā
7. Māca āyasmā - syā adhimatatā sīse sīsavedanā - machasaṃ. 

[BJT Page 128] [\x 128/]     

Na me āvuso sāriputta natthi sappāyāni bhojanāni, atthi me sappāyāni bhojanāni, napi me
natthi sappāyāni bhesajjāni, atthi me sappāyāni bhesajjāni, napi me natthi patirūpā
upaṭṭhākā, atthi me patirūpā upaṭṭhākā. Api ca me āvuso satthā pariciṇṇo dīgharattaṃ
manāpeneva no amanāpena, etaṃ hi āvuso sāvakassa patirūpaṃ yaṃ satthāraṃ paricareyya
manāpeneva no amanāpena, taṃ anupavajjaṃ channo bhikkhu satthaṃ āharissatīti, evametaṃ
āvuso sāriputta dhārehīti. 

Puccheyyāma mayaṃ āyasmantaṃ channaṃ kañcī1deva desaṃ, sace āyasmā channo okāsaṃ
karoti pañhassa veyyākaraṇāyāti. 

[PTS Page 058] [\q  58/]      pucchāvuso sāriputta sutvā vedissāmāti. 

Cakkhuṃ āvuso channa, cakkhuviññāṇaṃ cakkhuviññāṇaviññātabbe dhamme "etaṃ mama,
eso'hamasmi, eso me attā'ti samanupassasi. 
Sotaṃ āvuso channa, sotaviññāṇaṃ sotaviññāṇaviññātabbe dhamme "etaṃ mama,
eso'hamasmi, eso me attā'ti samanupassasi. 
Ghānaṃ āvuso channa, ghānaviññāṇaṃ ghānaviññāṇaviññātabbe dhamme "etaṃ mama,
eso'hamasmi, eso me attā'ti samanupassasi. 
Jivhaṃ āvuso channa, jivhāviññāṇaṃ jivhāviññāṇaviññātabbe dhamme "etaṃ mama,
eso'hamasmi, eso me attā'ti samanupassasi. 
Kāyaṃ āvuso channa, kāyaviññāṇaṃ kāyaviññāṇaviññātabbe dhamme "etaṃ mama,
eso'hamasmi, eso me attā'ti samanupassasi. 
Manaṃ āvuso channa, manoviññāṇaṃ manoviññāṇaviññātabbe dhamme "etaṃ mama,
eso'hamasmi, eso me attā"ti samanupassasīti. 

Cakkhuṃ āvuso sāriputta, cakkhuviññāṇaṃ cakkhuviññāṇaviññātabbe dhamme: "netaṃ
mama, neso'hamasmi, na me so attā"ti samanupassāmi. 
Sotaṃ āvuso sāriputta, sotaviññāṇaṃ sotaviññāṇaviññātabbe dhamme:"netaṃ mama,
neso'hamasmi, na meso attā"ti samanupassāmi. 
Ghānaṃ āvuso sāriputta, ghānaviññāṇaṃ ghānaviññāṇaviññātabbe dhamme: "netaṃ mama,
neso'hamasmi, na me so attā"ti samanupassāmi. 
Jivhaṃ āvuso sāriputta, jivhāviññāṇaṃ jivhāviññāṇaviññātabbe dhamme: "netaṃ mama,
neso'hamasmi, na me so attā"ti samanupassāmi. 
Kāyaṃ āvuso sāriputta, kāyaviññāṇaṃ kāyaviññāṇaviññātabbe dhamme: "netaṃ mama,
neso'hamasmi, na me so attā"ti samanupassāmi. 
Manaṃ āvuso sāriputta, manoviññāṇaṃ manoviññāṇaviññātabbe dhamme: "netaṃ mama,
neso'hamasmi, na me so attā"ti samanupassāmīti. 

1. Kiñci - syā. [PTS]

[BJT Page 130] [\x 130/]     

Cakkhusmiṃ āvuso channa, cakkhuviññāṇe, cakkhuviññāṇaviññātabbesu dhammesu kiṃ
disvā kiṃ abhiññāya cakkhuṃ cakkhuviññāṇaṃ cakkhuviññāṇaviññātabbe dhamme "netaṃ
mama, neso'hamasmi, na me so attā" ti samanupassasi?
Ghānasmiṃ āvuso channa, ghānaviññāṇe, ghānaviññāṇaviññātabbesu dhammesu kiṃ disvā
kiṃ abhiññāya ghānaṃ ghānaviññāṇaṃ ghānaviññāṇaviññātabbe dhamme "netaṃ mama,
neso'hamasmi, na me so attā" ti samanupassasi?
Jivhāya āvuso channa, jivhaviññāṇe, jivhāviññāṇaviññātabbesu dhammesu kiṃ disvā kiṃ
abhiññāya jivhaṃ jivhāviññāṇaṃ jivhāviññāṇaviññātabbe dhamme "netaṃ mama,
neso'hamasmi, na me so attā" ti samanupassasi?
Manasmiṃ āvuso channa, manoviññāṇe, manoviññāṇaviññātabbesu dhammesu kiṃ disvā
kiṃ abhiññāya manaṃ manoviññāṇaṃ manoviññāṇaviññātabbe dhamme "netaṃ mama,
neso'hamasmi, na me so attā" ti samanupassasi?
Cakkhusmiṃ āvuso channa, cakkhuviññāṇe, cakkhuviññāṇaviññātabbesu dhammesu kiṃ
disvā kiṃ abhiññāya cakkhuṃ cakkhuviññāṇaṃ cakkhuviññāṇaviññātabbe dhamme "netaṃ
mama, neso'hamasmi, na me so attā" ti samanupassasi?

Cakkhusmiṃ āvuso sāriputta, cakkhuviññāṇe cakkhuviññāṇaviññātabbesu dhammesu
nirodhaṃ disvā nirodhaṃ abhiññāya cakkhuṃ cakkhuviññāṇaṃ cakkhuviññāṇaviññātabbe
dhamme "netaṃ mama, neso'hamasmi, na me so attā" ti samanupassāmi. 

Sotasmiṃ āvuso sāriputta, sotaviññāṇe sotaviññāṇaviññātabbesu dhammesu nirodhaṃ disvā
nirodhaṃ abhiññāya sotaṃ sotaviññāṇaṃ sotaviññāṇaviññātabbe dhamme "netaṃ mama,
neso'hamasmi, na me so attā" ti samanupassāmi. 

Jivhāya āvuso sāriputta, jivhaviññāṇe jivhāviññāṇaviññātabbesu dhammesu nirodhaṃ disvā
nirodhaṃ abhiññāya jivhaṃ jivhāviññāṇaṃ jivhāviññāṇaviññātabbe [PTS Page 059] [\q  59/] 
    dhamme "netaṃ mama, neso'hamasmi, na me so attā" ti samanupassāmi. 

Kāyasmiṃ āvuso sāriputta, kāyaviññāṇe kāyaviññāṇaviññātabbesu dhammesu nirodhaṃ
disvā nirodhaṃ abhiññāya kāyaṃ kāyaviññāṇaṃ kāyaviññāṇaviññātabbe dhamme "netaṃ
mama, neso'hamasmi, na me so attā" ti samanupassāmi. 

Manasmiṃ āvuso sāriputta, manoviññāṇe manoviññāṇaviññātabbesu dhammesu nirodhaṃ
disvā nirodhaṃ abhiññāya manaṃ manoviññāṇaṃ manoviññāṇaviññātabbe dhamme "netaṃ
mama, neso'hamasmi, na me so attā" ti samanupassāmīti. 

Evaṃ vutte āyasmā mahācundo āyasmantaṃ channaṃ etadavoca: "tasmātiha āvuso channa,
idampi tassa bhagavato sāsanaṃ niccakappaṃ sādhukaṃ manasikātabbaṃ: "nissitassa
calitaṃ,anissitassa calitaṃ natthi, calite asati passaddhi hoti, passaddhiyā sati nati-1 na hoti,
natiyā asati āgatigati na hoti, āgatigatiyā asati cutupapāto na hoti, cutupapāte asati nevidha
na huraṃ na ubhayamantarena esevanto dukkhassāti. 

1. Nandi - syā. 

[BJT Page 132] [\x 132/]     
[BJT Page 132] [\x 132/]     

Atha kho āyasmā ca sāriputto āyasmā ca mahācundo āyasmantaṃ channaṃ iminā ovādena
ovaditvā uṭṭhāyāsanā pakkamiṃsu. Atha kho āyasmā channo acirapakkantesu tesu
āyasmantesu satthaṃ āharesi. 

Atha kho āyasmā sāriputto yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā sāriputto bhagavantaṃ
etadavoca "āyasmatā bhante, channena satthaṃ āharitaṃ, tassa kā gati ko abhisamparāyoti?
Nanu te sāriputta, channena bhikkhunā sammukhāyeva anupavajjatā khyākatāti. 

Atthi bhante, pubbacīraṃ-1 nāma vajjigāmo, tatthāyasmato channassa mittakulāni
suhajjakulāni upavajjakulānīti. 

Honti hete sāriputta, channassa bhikkhuno mittakulāni suhajjakulāni upavajjakulāni, na kho
panāhaṃ sāriputta, [PTS Page 060] [\q  60/]      ettāvatā saupavajjoti-2 vadāmi, yo kho
sāriputta imañca kāyaṃ nikkhipati, aññañca kāyaṃ upādiyati, tamahaṃ saupavajjoti vadāmi,
taṃ channassa bhikkhuno natthi, anupavajjaṃ channena bhikkhunā satthaṃ āharitanti
evametaṃ sāriputta, dhārehīti. 

1. 9. 5
Puṇṇasuttaṃ

88. Atha kho āyasmā puṇṇo yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā puṇṇo bhagavantaṃ
etadavoca "sādhu me bhante, bhagavā saṅkhittena dhammaṃ desetu yamahaṃ bhagavato
dhammaṃ sutvā eko vūpakaṭṭho appamatto ātāpi pahitatto vihareyyanti. 

Santi kho puṇṇa cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū abhinandati, abhivadati, ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo puṇṇāti
vadāmi. 

1. Pubbavijajanaṃ - machasaṃ, syā. Pubbavijajhanaṃ - [PTS.] Pubbaciviraṃ - sī 2
2. Sā upavajjāti - sīmu. 
3. Katañca - machasaṃ. 

[BJT Page 134] [\x 134/]     

Santi kho puṇṇa sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhū abhinandati, abhivadati, ajjhosāya tiṭṭhati, tassa taṃ abhinandato abhivadato
ajjhosāya tiṭṭhato uppajjati nandi, nandisamudayā dukkhasamudayo puṇṇāti vadāmi. 
Santi kho puṇṇa ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū abhinandati, abhivadati, ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo puṇṇāti
vadāmi. 
Santi kho puṇṇa jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhū abhinandati, abhivadati, ajjhosāya tiṭṭhati, tassa taṃ abhinandato abhivadato
ajjhosāya tiṭṭhato uppajjati nandi, nandisamudayā dukkhasamudayo puṇṇāti vadāmi. 
Santi kho puṇṇa kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū abhinandati, abhivadati, ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo puṇṇāti
vadāmi. 
Santi kho puṇṇa manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū abhinandati, abhivadati, ajjhosāya tiṭṭhati, tassa taṃ abhinandato
abhivadato ajjhosāya tiṭṭhato uppajjati nandi, nandisamudayā dukkhasamudayo puṇṇāti
vadāmi. 

Santi ca kho puṇṇa, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce [PTS Page 061] [\q  61/]      bhikkhū nābhinandati nābhivadati nājjhosāya
tiṭṭhati, tassa taṃ anabhinandato anabhivadato anajjhosāya tiṭṭhato nandi nirujjhati,
nandinirodhā dukkhanirodho puṇṇāti vadāmi. 
Santi ca kho puṇṇa, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho puṇṇāti vadāmi. 

Santi ca kho puṇṇa, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho puṇṇāti vadāmi. 

Santi ca kho puṇṇa, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho puṇṇāti vadāmi. 

Santi ca kho puṇṇa, kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhū nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho puṇṇāti vadāmi. 

Santi ca kho puṇṇa, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhū nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato nandi nirujjhati, nandinirodhā
dukkhanirodho puṇṇāti vadāmi. 

Iminā tvaṃ puṇṇa, mayā saṅkhittena ovādena ovadito katamasmiṃ janapade viharissasīti?
Atthi bhante, sunāparanto nāma janapado, tatthāhaṃ viharissāmīti. 

Caṇḍā kho puṇṇa, sunāparantakā manussā, pharusā kho puṇṇa sunāparantakā manussā,
sace kho tvaṃ puṇṇa sunāparantakā manussā akkosissanti paribhāsissanti, tatra te puṇṇa,
kinti bhavissatīti? Sace maṃ bhante, sunāparantakā manussā akkosissanti, paribhāsissanti,
tatra me evaṃ bhavissati, bhaddakā vatime sunāparantakā manussā, subhaddakā vatime
sunāparantakā manussā; yaṃ me nayime pāṇinā pahāraṃ dentīti, evamettha bhagavā
bhavissati evamettha sugata bhavissatīti. 

Sace pana te puṇṇa sunāparantakā manussā pāṇinā pahāraṃ dassanti, tatra pana te puṇṇa
kinti bhavissatīti? Sace me bhante, sunāparantakā manussā pāṇinā pahāraṃ dassanti tatra
me evaṃ bhavissati:

[BJT Page 136] [\x 136/]     

"Bhaddakā vatime sunāparantakā manussā, subhaddakā vatime sunāparantakā manussā yaṃ
me nayime leḍḍunā pahāraṃ dentī" ti evamettha bhagavā bhavissati, evamettha sugata
bhavissatīti. 

Sace pana te puṇṇa sunāparantakā manussā leḍḍunā pahāraṃ dassanti, tatra pana te
puṇṇa, kinti bhavissatīti? Sace me bhante, sunāparantakā manussā leḍḍunā pahāraṃ
dassanti, tatra me evaṃ bhavissati: "bhaddakā vatime sunāparantakā manussā, subhaddakā
vatime sunāparantakā manussā, yaṃ me nayime daṇḍena pahāraṃ [PTS Page 062] [\q  62/] 
    dentī" ti evamettha bhagavā bhavissati, evamettha sugata bhavissatīti. 

Sace pana te puṇṇa sunāparantakā manussā daṇḍena pahāraṃ dassanti, -1 tatra pana te
puṇṇa, kinti bhavissatīti? Sace me bhante, sunāparantakā manussā daṇḍena pahāraṃ
dassanti, tatra me evaṃ bhavissati: "bhaddakā vatime sunāparantakā manussā, subhaddakā
vatime sunāparantakā manussā, yaṃ me nayime satthena pahāraṃ dentī" ti evamettha
bhagavā bhavissati, evamettha sugata bhavissatīti. 
Sace pana te puṇṇa sunāparantakā manussā satthena pahāraṃ dassanti, tatra pana te
puṇṇa, kinti bhavissatīti? Sace me bhante, sunāparantakā manussā satthena pahāraṃ
dassanti tatra me evaṃ bhavissati: "bhaddakā vatime sunāparantakā manussā, subhaddakā
vatime sunāparantakā manussā, yaṃ maṃ nayime tiṇhena satthena jīvitā voropantīti.
Evamettha bhagavā bhavissati, evamettha sugata bhavissatīti. 
1. Dassenti - sīmu. 

[BJT Page 138] [\x 138/]     

Sace pana tvaṃ puṇṇa sunāparantakā manussā tiṇhena satthena jīvitā voropessanti, tatra
pana te puṇṇa kinti bhavissatīti? Sace me bhante, sunāparantakā manussā tiṇhena satthena
jīvitā voropessanti, tatra me evaṃ bhavissati: "santi kho tassa bhagavato sāvakā kāyena ca
jīvitena ca aṭṭīyamānā harāyamānā jigucchamānā satthahārakaṃ pariyesanti, tamme idaṃ
aparayiṭṭhameva-3 satthahārakaṃ laddhanti", evamettha bhagavā bhavissati, evamettha
sugata bhavissatīti. 

Sādhu sādhu puṇṇa sakkhissasi kho tvaṃ puṇṇa iminā upasamena samannāgato
sunāparantasmiṃ janapade vatthuṃ, yassadāni tvaṃ puṇṇa kālaṃ maññasīti. 

Atha kho āyasmā puṇṇo bhagavato bhāsitaṃ-4 abhinanditvā anumoditvā uṭṭhāyāsanā
bhagavantaṃ abhivādetvā [PTS Page 063] [\q  63/]      padakkhiṇaṃ katvā senāsanaṃ
saṃsāmetvā pattacīvaraṃ ādāya yena sunāparanto janapado tena cārikaṃ pakkami.
Anupubbena cārikaṃ caramāno yena sunāparanto janapado tadavasari. Tatra sudaṃ āyasmā
puṇṇo sunāparantasmiṃ janapade viharati. 

Atha kho āyasmā puṇṇo tenevantaravassena paññamattāni upāsakasatāni paṭivedesi,
"teneva antaravassena pañcamattāni upāsikāsatāni paṭivedesi-5 tenevantaravassena tisso vijjā
sacchākāsi, tenevantaravassena parinibbāyi. 

Atha kho sambahulā bhikkhū yena bhagavā tenupasaṅkamiṃsu. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho te bhikkhū
bhagavantaṃ etadavocuṃ "yo so bhante puṇṇo nāma kulaputto bhagavatā saṅkhittena
ovādena ovadito so kālakato tassa kā gati? Ko abhisamparāyoti? Paṇḍito bhikkhave,
puṇṇo, kulaputto ahosi paccapādī-6 dhammassānu dhammaṃ, na ca maṃ
dhammādhikaraṇaṃ vihesesi-7 parinibbuto bhikkhave puṇṇo kulaputtoti. 

1. Te - syā, machasaṃ
2. Me - syā, machasaṃ
3. Apariyiṭṭhaññeva - machasaṃ pariyiṭṭhaññeva - syā
4. Vacataṃ - machasaṃ
5. Paṭipādesi - sī 1, 2, paṭidesesi - syā
6. Saccavādi - syā, kulaputto paccapāda - machasaṃ
7. Viheṭhesi - machasaṃ. 

1. 9. 6
Bāhiyasuttaṃ

89. Atha kho āyasmā bāhiyo yena bhagavā tenupasaṅkami, upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā bāhiyo bhagavantaṃ
etadavoca, sādhu me bhante, bhagavā saṅkhittena dhammaṃ desetu yamahaṃ bhagavato
dhammaṃ sutvā eko vūpakaṭṭho appamatto ātāpī pahitatto vihareyyanti. 

[BJT Page 140] [\x 140/]     

Taṃ kimmaññasi bāhiya, cakkhuṃ niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Rūpā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? [PTS Page 064] [\q  64/]     
nohetaṃ bhante. 
Cakkhuviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Cakkhusamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Sotaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Saddā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Sotaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Sotasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Ghānaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Gandhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Ghānaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Ghānasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Jivhā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Rasā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Jivhāviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Jivhāsamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Kāyo nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Kāyo nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Kāyaviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Kāyasamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 
Mano nicco vā anicco vāti? Anicco bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Dhammā niccā vā aniccā vāti? Aniccā bhante. Yaṃ panāniccaṃ dukkhaṃ vā taṃ sukhaṃ vāti?
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Manoviññāṇaṃ niccaṃ vā aniccaṃ vāti? Aniccaṃ bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Manosamphasso nicco vā anicco vāti? Anicco bhante. Yaṃ panāniccaṃ dukkhaṃ vā taṃ
sukhaṃ vāti? Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso hamasmi, eso me attā" ti? Nohetaṃ bhante. 
Yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi niccaṃ vā aniccaṃ vāti? Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti? Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso hamasmi, eso me attā"
ti? Nohetaṃ bhante. 

Evaṃ passaṃ bāhiya, sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

Atha kho āyasmā bāhiyo bhagavato bhāsitaṃ abhinanditvā anumoditvā uṭṭhāyāsanā
bhagavantaṃ abhivādetvā padakkhiṇaṃ katvā pakkami. Atha kho āyasmā bāhiyo eko
vūpakaṭṭho appamatto ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṃ pabbajjanti tadanuttaraṃ brahmavacariya pariyosānaṃ
diṭṭheva dhamme sayaṃ abhiññā sacchikatvā upasampajja vihāsi. 

Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattā yāti abbhaññāsi,
aññataro ca panāyasmā bāhiyo arahataṃ ahosīti. 

1. Viharati - syā. 

[BJT Page 142] [\x 142/]     

[BJT Page 142] [\x 142/]     
1. 9. 7
Ejāsuttaṃ

90. Ejā bhikkhave rogo, ejā gaṇḍo, ejā sallaṃ, tasmātiha bhikkhave, tathāgato anejo viharati
vītasallo. [PTS Page 065] [\q  65/]      tasmātiha bhikkhave, bhikkhu cepi ākaṅkheyya anejo
vihareyyaṃ vītasalloti:

Cakkhuṃ na maññeyya, cakkhusmiṃ na maññeyya, cakkhuto na maññeyya, cakkhuṃ meti
na maññeyya. Rūpe na maññeyya, rūpesu na maññeyya, rūpato na maññeyya, rūpā meti na
maññeyya. Cakkhuviññāṇaṃ na maññeyya, cakkhuviññāṇasmiṃ na maññeyya,
cakkhuviññāṇato na maññeyya, cakkhuviññāṇa meti na maññeyya. Cakkhusamphassaṃ na
maññeyya, cakkhusamphassasmiṃ na maññeyya, cakkhusamphassato na maññeyya
cakkhusamphasso meti na maññeyya. Yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññeyya tasmimpi na
maññeyya, tatopi na maññeyya, taṃ meti na maññeyya. 

Sotaṃ na maññeyya, sotasmiṃ na maññeyya, sotato na maññeyya, sotaṃ meti na maññeyya.
Sadde na maññeyya saddesu na maññeyya, saddato na maññeyya, saddā meti na
maññeyya. Sotaviññāṇaṃ na maññeyya, sotaviññāṇasmiṃ na maññeyya, sotaviññāṇato na
maññeyya, sotaviññāṇa meti na maññeyya. Sotasamphassaṃ na maññeyya,
sotasamphassasmiṃ na maññeyya, sotasamphassato na maññeyya sotasamphasso meti na
maññeyya. Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññeyya tasmimpi na maññeyya, tatopi na maññeyya, taṃ
meti na maññeyya. 

Ghānaṃ na maññeyya, ghānasmiṃ na maññeyya, ghānato na maññeyya, ghānaṃ meti na
maññeyya. Gandhe na maññeyya gandhesu na maññeyya, gandhato na maññeyya, gandhā
meti na maññeyya. Ghānaviññāṇaṃ na maññeyya, ghānaviññāṇasmiṃ na maññeyya,
ghānaviññāṇato na maññeyya, ghānaviññāṇa meti na maññeyya. Ghānasamphassaṃ na
maññeyya, ghānasamphassasmiṃ na maññeyya, ghānasamphassato na maññeyya
ghānasamphasso meti na maññeyya. Yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi na maññeyya tasmimpi na maññeyya,
tatopi na maññeyya, taṃ meti na maññeyya. 

Jivhaṃ na maññeyya, jivhāya na maññeyya, jivhāto na maññeyya, jivhā meti na maññeyya.
Rase na maññeyya rasesu na maññeyya, rasato na maññeyya, rasā meti na maññeyya.
Jivhāviññāṇaṃ na maññeyya, jivhāviññāṇasmiṃ na maññeyya, jivhāviññāṇato na
maññeyya, jivhāviññāṇa meti na maññeyya. Jivhāsamphassaṃ na maññeyya,
jivhāsamphassasmiṃ na maññeyya, jivhāsamphassato na maññeyya jivhāsamphasso meti na
maññeyya. Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññeyya tasmimpi na maññeyya, tatopi na maññeyya, taṃ
meti na maññeyya. 

Kāyaṃ na maññeyya, kāyasmiṃ na maññeyya, kāyato na maññeyya, kāyaṃ meti na
maññeyya. Phoṭṭhabbe na maññeyya kāyesu na maññeyya, phoṭṭhabbato na maññeyya,
phoṭṭhabbā meti na maññeyya. Kāyaviññāṇaṃ na maññeyya, kāyaviññāṇasmiṃ na
maññeyya, kāyaviññāṇato na maññeyya, kāyaviññāṇa meti na maññeyya. Kāyasamphassaṃ
na maññeyya, kāyasamphassasmiṃ na maññeyya, kāyasamphassato na maññeyya
kāyasamphasso meti na maññeyya. Yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi na maññeyya tasmimpi na maññeyya,
tatopi na maññeyya, taṃ meti na maññeyya. 

Manaṃ na maññeyya, manasmiṃ na maññeyya, manato na maññeyya, mano meti na
maññeyya. Dhamme na maññeyya dhammesu na maññeyya, dhammato na maññeyya,
dhammā meti na maññeyya. Manoviññāṇaṃ na maññeyya, manoviññāṇasmiṃ na
maññeyya, manoviññāṇato na maññeyya, manoviññāṇa meti na maññeyya.
Manosamphassaṃ na maññeyya, manosamphassasmiṃ na maññeyya, manosamphassato na
maññeyya manosamphasso meti na maññeyya. Yampidaṃ manosamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññeyya tasmimpi na
maññeyya, tatopi na maññeyya, taṃ meti na maññeyya. 

[BJT Page 144] [\x 144/]     

So evaṃ na maññamāno na ca kiñci-1 loke upādiyati anupādiyaṃ na paritassati, aparitassaṃ
paccattaññeva [PTS Page 066] [\q  66/]      parinibbāyati, khīṇā jāti, vusitaṃ brahmacariyaṃ,
kataṃ karaṇīyaṃ, nāparaṃ itthattāyāti pajānātīti. 

1. 9. 8
Dutiyaejāsuttaṃ

91. Ejā bhikkhave rogo, ejā gaṇḍo, ejā sallaṃ, tasmātiha bhikkhave, tathāgato anejo viharati
cītasallo, tasmātiha bhikkhave, bhikkhu cepi ākaṅkheyya anejo vihareyyaṃ vītasalloti. 
Cakkhuṃ na maññeyya, cakkhusmiṃ na maññeyya, cakkhuto na maññeyya, cakkhuṃ meti
na maññeyya. Rūpe na maññeyya rūpesu na maññeyya, rūpato na maññeyya, rūpā meti na
maññeyya. Cakkhuviññāṇaṃ na maññeyya, cakkhuviññāṇasmiṃ na maññeyya,
cakkhuviññāṇato na maññeyya, cakkhuviññāṇa meti na maññeyya. Cakkhusamphassaṃ na
maññeyya, cakkhusamphassasmiṃ na maññeyya, cakkhusamphassato na maññeyya
cakkhusamphasso meti na maññeyya. Yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññeyya tasmimpi na
maññeyya, tatopi na maññeyya, taṃ meti na maññeyya. Yaṃ hi bhikkhave-2 maññati,
yasmiṃ maññati, yato maññati, yaṃ meti maññati, tato taṃ hoti aññathā. Aññathābhāvī
bhavasatto loko bhavamevābhinandati. 

Sotaṃ na maññeyya, sotasmiṃ na maññeyya, sotato na maññeyya, sotaṃ meti na maññeyya.
Sadde na maññeyya saddesu na maññeyya, saddato na maññeyya, saddā meti na
maññeyya. Sotaviññāṇaṃ na maññeyya, sotaviññāṇasmiṃ na maññeyya, sotaviññāṇato na
maññeyya, sotaviññāṇa meti na maññeyya. Sotasamphassaṃ na maññeyya,
sotasamphassasmiṃ na maññeyya, sotasamphassato na maññeyya sotasamphasso meti na
maññeyya. Yampidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññeyya tasmimpi na maññeyya, tatopi na maññeyya, taṃ
meti na maññeyya. Yaṃ hi bhikkhave-2 maññati yasmiṃ maññati yato maññati yaṃ meti
maññati, tato taṃ hoti aññathā aññathābhāvī bhavasatto loko bhavamevābhinandati. 

Ghānaṃ na maññeyya, ghānasmiṃ na maññeyya, ghānato na maññeyya, ghānaṃ meti na
maññeyya. Gandhe na maññeyya gandhesu na maññeyya, gandhato na maññeyya, gandhā
meti na maññeyya. Ghānaviññāṇaṃ na maññeyya, ghānaviññāṇasmiṃ na maññeyya,
ghānaviññāṇato na maññeyya, ghānaviññāṇa meti na maññeyya. Ghānasamphassaṃ na
maññeyya, ghānasamphassasmiṃ na maññeyya, ghānasamphassato na maññeyya
ghānasamphasso meti na maññeyya. Yampidaṃ ghānasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi na maññeyya tasmimpi na maññeyya,
tatopi ta maññeyya, tammeti na maññeyya. Yaṃ hi-2. Bhikkhave maññati yasmiṃ maññati
yato maññati yaṃ meti maññati, tato taṃ hoti aññathā aññathābhāvī bhavasatto loko
bhavamevābhinandati. 

Jivhaṃ na maññeyya, jivhāya na maññeyya, jivhāto na maññeyya, jivhā meti na maññeyya.
Rase na maññeyya rasesu na maññeyya, rasato na maññeyya, rasā meti na maññeyya.
Jivhāviññāṇaṃ na maññeyya, jivhāviññāṇasmiṃ na maññeyya, jivhāviññāṇato na
maññeyya, jivhāviññāṇa meti na maññeyya. Jivhāsamphassaṃ na maññeyya,
jivhāsamphassasmiṃ na maññeyya, jivhāsamphassato na maññeyya jivhāsamphasso meti na
maññeyya. Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na maññeyya tasmimpi na maññeyya, tatopi ta maññeyya,
tammeti na maññeyya. Yaṃ hi-2 bhikkhave maññati yasmiṃ maññati [PTS Page 067] [\q 
67/]      yato maññati yaṃ meti maññati, taṃ hoti aññathā aññathābhāvī bhavasatto loko
bhavamevābhinandati. 

Kāyaṃ na maññeyya, kāyasmiṃ na maññeyya, kāyato na maññeyya, kāyaṃ meti na
maññeyya. Phoṭṭhabbe na maññeyya kāyesu na maññeyya, phoṭṭhabbato na maññeyya,
phoṭṭhabbā meti na maññeyya. Kāyaviññāṇaṃ na maññeyya, kāyaviññāṇasmiṃ na
maññeyya, kāyaviññāṇato na maññeyya, kāyaviññāṇa meti na maññeyya. Kāyasamphassaṃ
na maññeyya, kāyasamphassasmiṃ na maññeyya, kāyasamphassato na maññeyya
kāyasamphasso meti na maññeyya. Yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi na maññeyya tasmimpi na maññeyya,
tatopi na maññeyya, taṃ meti na maññeyya. Yaṃ hi bhikkhave maññati yasmiṃ maññati yato
maññati yaṃ meti maññati, tato taṃ hoti aññathā aññathābhāvī bhavasatto loko
bhavamevābhinandati. 

1. Na kiñcipi - machasaṃ
2. Yaṃ bhikkhave - sīmu. 

[BJT Page 146] [\x 146/]     

Manaṃ na maññeyya, manasmiṃ na maññeyya, manato na maññeyya, mano meti na
maññeyya. Dhamme na maññeyya dhammesu na maññeyya, dhammato na maññeyya,
dhammā meti na maññeyya. Manoviññāṇaṃ na maññeyya, manoviññāṇasmiṃ na
maññeyya, manoviññāṇato na maññeyya, manoviññāṇa meti na maññeyya.
Manosamphassaṃ na maññeyya, manosamphassasmiṃ na maññeyya, manosamphassato na
maññeyya manosamphasso meti na maññeyya. Yampidaṃ manosamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi na maññeyya tasmimpi na
maññeyya, tatopi na maññeyya, taṃ meti na maññeyya. Yaṃ hi-1 bhikkhave, maññati,
yasmiṃ maññati yato maññati, yaṃ meti maññati tato taṃ hoti aññathā. Aññathābhāvī
bhavasatto loko bhavamevābhinandati. 

Yāvatā bhikkhave, khandhadhātuāyatanā tampi na 'maññayye, tasmimpi na maññeyya,
tatopi na maññeyya, taṃ meti na maññeyya. So evaṃ amaññamāno na ca kiñci-2 loke
upādiyati anupādiyaṃ na paritassati, aparitassaṃ paccattaññeva parinibbāyati, khīṇā jāti,
vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 
1. Yampi - sīmu;
2. Na kiñci - sīmu; machasaṃ. 

1. 9. 9
Dvayasuttaṃ

92. Dvayaṃ vo bhikkhave desissāmi, taṃ suṇātha. Kiñca bhikkhave dvayaṃ? Cakkhuñceva
rūpā ca, sotañceva saddā ca, ghānañceva gandhā ca, jivhāceva rasā ca, kāyo ceva phoṭṭhabbā
ca, mano ceva dhammā ca, idaṃ vuccati bhikkhave dvayaṃ. 

Yo bhikkhave evaṃ vadeyya: "ahametaṃ dvayaṃ paccakkhāya aññaṃ dvayaṃ paññāpessāmī"
ti. Tassa vācāvatthurevassa, puṭṭho ca na sampāyeyya, uttariñca vighātaṃ āpajjeyya, taṃ
kissa hetu? Yathā taṃ bhikkhave avisayasminti. 

[BJT Page 148] [\x 148/]     

1. 9. 10
Dutiyadvayasuttaṃ

93. Dvayaṃ bhikkhave, paṭicca viññāṇaṃ sambhoti. Kathañca bhikkhave, dvayaṃ paṭicca
viññāṇaṃ sambhoti?
Cakkhuñca paṭicca rūpe uppajjati cakkhuviññāṇaṃ, cakkhuṃ-1 aniccaṃ vipariṇāmī
aññathābhāvi. [PTS Page 068] [\q  68/]      rūpā aniccā vipariṇāmino aññathābhāvino,
itthetaṃ dvayaṃ calañceva vyayañca-2 aniccaṃ vipariṇāmi aññathābhāvi. Cakkhuviññāṇaṃ
aniccaṃ vipariṇāmī aññathābhāvi, yopi hetu yopi paccayo cakkhuviññāṇassa aññathābhāvi
uppādāya, sopi hetu sopi paccayo anicco vipariṇāmī aññathābhāvi. Aniccaṃ kho pana
bhikkhave paccayaṃ paṭicca samuppannaṃ cakkhuviññāṇaṃ kuto niccaṃ bhavissati. 

Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo ayaṃ vuccati
bhikkhave cakkhusamphasso. Cakkhusamphassopi anicco vipariṇāmī aññathābhāvī, yopi
hetu yopi paccayo cakkhusamphassassa uppādāya, sopi hetu sopi paccayo anicco
vipariṇāmī aññathābhāvī, aniccaṃ kho pana bhikkhave paccayaṃ paṭicca uppanno
cakkhusamphasso kuto nicco bhavissati. Phuṭṭho bhikkhave vedeti, phuṭṭho sañjānāti,
phuṭṭho ceteti, itthetepi dhammā calā ceva vyayā ca aniccā vipariṇāmino aññathābhāvino. 
Sotañca paṭicca sadde uppajjati sotaviññāṇaṃ, sotaṃ aniccaṃ vipariṇāmī aññathābhāvi.
Saddā aniccā vipariṇāmino aññathābhāvino, itthetaṃ dvayaṃ calañceva vyayañca aniccaṃ
vipariṇāmī aññathābhāvi. Sotaviññāṇaṃ aniccaṃ vipariṇāmī aññathābhāvi, yopi hetu yopi
paccayo sotaviññāṇassa aññathābhāvi uppādāya, sopi hetu sopi paccayo anicco vipariṇāmī
aññathābhāvi. Aniccaṃ kho pana bhikkhave paccayaṃ paṭicca samuppannaṃ sotaviññāṇaṃ
kuto niccaṃ bhavissati. 
Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo, ayaṃ vuccati
bhikkhave sotasamphasso sotasamphassopi anicco vipariṇāmī aññathābhāvī, yopi hetu yopi
paccayo sotasamphassassa uppādāya, sopi hetu sopi paccayo anicco vipariṇāmī
aññathābhāvī, aniccaṃ kho pana bhikkhave paccayaṃ paṭicca uppanno sotasamphasso kuto
nicco bhavissati. Phuṭṭho bhikkhave vedeti, phuṭṭho sañjānāti, phuṭṭho ceteti, itthetepi
dhammā calā ceva vyayā ca aniccā vipariṇāmino aññathābhāvino. 

Ghānañca paṭicca gandhe uppajjati ghānaviññāṇaṃ, ghānaṃ aniccaṃ vipariṇāmī
aññathābhāvi. Gandhā aniccā vipariṇāmino aññathābhāvino, itthetaṃ dvayaṃ calañceva
vyayañca-2 aniccaṃ vipariṇāmi aññathābhāvi. Ghānaviññāṇaṃ aniccaṃ vipariṇāmī
aññathābhāvi, yopi hetu yopi paccayo ghānaviññāṇassa aññathābhāvi uppādāya, sopi hetu
sopi paccayo anicco vipariṇāmī aññathābhāvi. Aniccaṃ kho pana bhikkhave paccayaṃ
paṭicca samuppannaṃ ghānaviññāṇaṃ kuto niccaṃ bhavissati. 

1. Cakkhu - sīmu. Machasaṃ
2. Khyathañca - machasaṃ
3. Ayaṃ vuccati cakkhusamphasso - machasaṃ, sī2
4. Vipariṇāminī?
5. Aññathābhāvinī?

Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo ayaṃ vuccati
bhikkhave ghānasamphasso ghānasamphassopi anicco vipariṇāmī aññathābhāvī, yopi hetu
yopi paccayo ghānasamphassassa uppādāya, sopi hetu sopi paccayo anicco vipariṇāmī
aññathābhāvī, [PTS Page 069] [\q  69/]      aniccaṃ kho pana bhikkhave paccayaṃ paṭicca
uppanno ghānasamphasso kuto nicco bhavissati. Phuṭṭho bhikkhave vedeti, phuṭṭho
sañjānāti, phuṭṭho ceteti, itthetepi dhammā calā ceva vyayā ca aniccā vipariṇāmino
aññathābhāvino. 

Jivhañca paṭicca rase uppajjati jivhāviññāṇaṃ, jivhā aniccā vipariṇāmī-4 aññathābhāvi-5
rasā aniccā vipariṇāmino aññathābhāvino, itthetaṃ dvayaṃ calañceva vyayañca aniccaṃ
vipariṇāmī aññathābhāvi. Jivhāviññāṇaṃ aniccaṃ vipariṇāmi aññathābhāvī, yopi hetu yopi
paccayo jivhāviññāṇassa uppādāya, sopi hetu sopi paccayo anicco vipariṇāmī
aññathābhāvī. Aniccaṃ kho pana bhikkhave paccayaṃ paṭicca samuppannaṃ jivhāviññāṇaṃ
kuto niccaṃ bhavissati. 
[BJT Page 150] [\x 150/]     

Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo ayaṃ vuccati
bhikkhave jivhāsamphasso jivhāsamphassopi anicco vipariṇāmī aññathābhāvī, yopi hetu
yopi paccayo jivhāsamphassassa uppādāya, sopi hetu sopi paccayo anicco vipariṇāmī
aññathābhāvī, aniccaṃ kho pana bhikkhave paccayaṃ paṭicca uppanno jivhāsamphasso kuto
nicco bhavissati. Phuṭṭho bhikkhave vedeti, phuṭṭho sañjānāti, phuṭṭho ceteti, itthetepi
dhammā calā ceva vyayā ca aniccā vipariṇāmino aññathābhāvino. 

Kāyakhuñca paṭicca phoṭṭhabbe uppajjati kāyaviññāṇaṃ, kāyaṃ aniccaṃ vipariṇāmi
aññathābhāvi. Phoṭṭhabbā aniccā vipariṇāmino aññathābhāvino, itthetaṃ dvayaṃ calañceva
vyayañca aniccaṃ vipariṇāmī aññathābhāvī. Kāyaviññāṇaṃ aniccaṃ vipariṇāmī
aññathābhāvī, yopi hetu yopi paccayo kāyaviññāṇassa aññathābhāvī uppādāya, sopi hetu
sopi paccayo anicco vipariṇāmī aññathābhāvī. Aniccaṃ kho pana bhikkhave paccayaṃ
paṭicca samuppannaṃ kāyaviññāṇaṃ kuto niccaṃ bhavissati. 
Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo ayaṃ vuccati
bhikkhave kāyasamphasso kāyasamphassopi anicco vipariṇāmī aññathābhāvī, yopi hetu
yopi paccayo kāyasamphassassa uppādāya, sopi hetu sopi paccayo anicco vipariṇāmī
aññathābhāvī, aniccaṃ kho pana bhikkhave paccayaṃ paṭicca uppanno kāyasamphasso kuto
nicco bhavissati. Phuṭṭho bhikkhave vedeti, phuṭṭho sañjānāti, phuṭṭho ceteti, itthetepi
dhammā calā ceva vyayā ca aniccā vipariṇāmino aññathābhāvino. 

Manañca paṭicca dhamme uppajjati manoviññāṇaṃ, mano anicco vipariṇāmī aññathābhāvī.
Dhammā aniccā vipariṇāmino aññathābhāvino, itthetaṃ dvayaṃ calañceva vyayañca aniccaṃ
vipariṇāmī aññathābhāvī. Manoviññāṇaṃ aniccaṃ vipariṇāmī aññathābhāvī, yopi hetu
yopi paccayo manoviññāṇassa aññathābhāvī uppādāya, sopi hetu sopi paccayo anicco
vipariṇāmī aññathābhāvī. Aniccaṃ kho pana bhikkhave paccayaṃ paṭicca samuppannaṃ
manoviññāṇaṃ kuto niccaṃ bhavissati. 
Yā kho bhikkhave, imesaṃ tiṇṇaṃ dhammānaṃ saṅgati sannipāto samavāyo ayaṃ vuccati
bhikkhave manosamphasso manosamphassopi anicco vipariṇāmī aññathābhāvī, 

Yopi hetu yopi paccayo manosamphassassa uppādāya, sopi hetu sopi paccayo anicco
vipariṇāmī aññathābhāvī, aniccaṃ kho pana bhikkhave paccayaṃ paṭicca uppanno
manosamphasso kuto nicco bhavissati. Phuṭṭho bhikkhave vedeti, phuṭṭho sañjānāti,
phuṭṭho ceteti, itthetepi dhammā valā ceva vyayā ca aniccā vipariṇāmino aññathābhāvino.
Evaṃ kho bhikkhave dvayaṃ paṭicca viññāṇaṃ sambhotīti. 
Channavaggo navamo
Tatruddānaṃ:
Paloka suññā saṅkhittaṃ-1 channo puṇṇo ca bāhiyo
Ejena ca duve vuttā - dvayehi apare duveti. 
1. Palokasuñño saṅkhitto - sīmu. 

[BJT Page 152] [\x 152/]     

10. Chalavaggo
1. 10. 1
Chaphassāyatanasuttaṃ

94. [PTS Page 070] [\q  70/]      chayime-1 bhikkhave phassāyatanā adantā aguttā arakkhitā
asaṃvutā dukkhādhivāhā honti. Katame cha?

Cakkhuṃ bhikkhave phassāyatanaṃ adantaṃ aguttaṃ arakkhitaṃ asaṃvutaṃ dukkhādhivāhaṃ
hoti. Sotaṃ bhikkhave phassāyatanaṃ adantaṃ aguttaṃ arakkhitaṃ asaṃvutaṃ
dukkhādhivāhaṃ hoti. Ghānaṃ bhikkhave phassāyatanaṃ adantaṃ arakkhitaṃ asaṃvutaṃ
dukkhādhivāhaṃ hoti. Jivhā bhikkhave phassāyatanaṃ adantaṃ aguttaṃ arakkhitaṃ
asaṃvutaṃ dukkhādhivāhaṃ hoti. Kāyo bhikkhave phassāyatanaṃ adantaṃ aguttaṃ
arakkhitaṃ asaṃvutaṃ dukkhādhivāhaṃ hoti. Mano bhikkhave phassāyatanaṃ adantaṃ
aguttaṃ arakkhitaṃ asaṃvutaṃ dukkhādhivāhaṃ hoti. Ime kho bhikkhave cha phassāyatanā
adantā aguttā arakkhitā asaṃvutā dukkhādhivāhā honti. 

Chayime bhikkhave phassāyatanā sudantā suguttā surakkhitā susaṃvutā sukhādhivāhā
honti. Katame cha?

Cakkhuṃ bhikkhave phassāyatanaṃ sudantaṃ suguttaṃ surakkhitaṃ susaṃvutaṃ
sukhādhivāhaṃ hoti. Sotaṃ bhikkhave phassāyatanaṃ sudantaṃ suguttaṃ surakkhitaṃ
susaṃvutaṃ sukhādhivāhaṃ hoti. Ghānaṃ bhikkhave phassāyatanaṃ sudantaṃ surakkhitaṃ
susaṃvutaṃ sukhādhivāhaṃ hoti. Jivhā bhikkhave phassāyatanaṃ sudantaṃ suguttaṃ
surakkhitaṃ susaṃvutaṃ sukhādhivāhaṃ hoti. Kāyo bhikkhave phassāyatanaṃ sudantaṃ
suguttaṃ surakkhitaṃ susaṃvutaṃ sukhādhivāhaṃ hoti. Mano bhikkhave phassāyatanaṃ
sudantaṃ suguttaṃ surakkhitaṃ susaṃvutaṃ sukhādhivāhaṃ hoti. Ime kho bhikkhave cha
phassāyatanā sudantā suguttā surakkhitā susaṃvutā sukhādhivāhā hontīti. 

Idamoca bhagavā: idaṃ vatvā sugato athāparaṃ etadavoca satthā:

1. Cha ime - sīmu. 

[BJT Page 154] [\x 154/]     

Chaḷeva phassāyatanāni bhikkhavo
Asaṃvuto yattha dukkhaṃ nigacchati, 
Tesañca ye saṃvaraṇaṃ avedisuṃ
Saddhādutiyā viharantānavassutā. 

Disvāna rūpāni manoramāni
Athopi disvā amanoramāni
Manorame rāgapathaṃ vinodaye
Na cappiyaṃ-1 meti manaṃ padosaye

Saddañca sutavā dubhayaṃ piyāppiyaṃ
Piyampi sadde na samucchito siyā
Athoppiye-2 dosagataṃ vinodaye
Na cappiyaṃ meti manaṃ padosaye

Gandhañca ghātvā surabhiṃ manoramaṃ
Athopi ghātvā asuciṃ akantiyaṃ
Akantiyasmiṃ paṭighaṃ vinodaye
Chandānunīto naca kantiye-3 siyā

Rasañca bhotvā sāditañca sāduṃ-4 
Athopi bhotvāna asādumekadā
Sāduṃ rasaṃ nājjhosāya bhuñje
Virodhamāsādusu nopadaṃsaye

Phassena phuṭṭho na sukhena majje-5 
Dukkhena phuṭṭhopi na sampavedhe
Phassadvayaṃ sukhadukkhe-6 upekkhe-7 
Anānuruddho aviruddhakenaci

Papañcasaññā itarītarā narā
Papañcayantā upayanti saññino
Manomayaṃ gehasitañca sabbaṃ
Panujja nekkhammasitaṃ irīyati

Evaṃ mano chassu yadā subhāvito
Phuṭṭhassa cittaṃ na vikampate kvaci
Te rāgadose-8 abhibhuyya bhikkhavo
Bhavātha-9 jātimaraṇassa pāragāti. 

-------------------------
1. Na cāppiyaṃ - syā, machasaṃ
2. Athapapiyaṃ - sī 2. 
3. Kanatiyo - sīmu. 
4. Paritañca sādu - syā: sāditañcasāduṃ - sī 2. Asāditañcasāduṃ - machasaṃ,
sādītañcasāduñca sīmu. 
5. Majjhe - syā, sī2. 
6. Sukhadukkhaṃ - syā. 
7. Upekkho - sīmu. 
8. Rāgadosaṃ - sīmu. 
9. Bhavattha - machasaṃ. 
[BJT Page 156] [\x 156/]     

1. 10. 2
Māluṅkyaputtasuttaṃ

95. [PTS Page 072] [\q  72/]      atha kho āyasmā māluṅkyaputto-1 yena bhagavā
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ
nisinno kho āyasmā māluṅkyaputto bhagavantaṃ etadavoca: sādhu me bhante, bhagavā
saṅkhittena dhammaṃ desetu yamahaṃ bhagavato dhammaṃ sutvā eko vūpakaṭṭho
appamatto ātāpī pahitatto vihareyyanti. 

Etthadāni māluṅkyaputta kiṃ dahare bhikkhū vakkhāma, yatra hi nāma tvaṃ bhikkhu jiṇṇo
vuddho mahallako addhagato vayoanuppatto saṅkhittena ovādaṃ yācasīti. Kiñcāpahaṃ
bhante jiṇṇo vuddho mahallako addhagato vayoanuppatto, desetu me bhante bhagavā
saṅkhittena dhammaṃ, desetu me sugato saṅkhittena dhammaṃ, appevanāmāhaṃ bhagavato
bhāsitassa atthaṃ ājāneyyaṃ, appevanāmāhaṃ bhagavato bhāsitassa dāyādo assanti. 

Taṃ kimmaññasi māluṅkyaputta ye te cakkhuviññeyyā rūpā adiṭṭhā adiṭṭhapubbā, na ca
passasi, na ca te hoti. Passeyyanti, atthi te tattha chando vā rāgo vā pemaṃ vāti. No hetaṃ
bhante. 

Ye te sotaviññeyyā saddā assutā assutapubbā, na ca suṇāsi, na ca te hoti suṇeyyantī, atthi
te tattha chando vā rāgo vā pemaṃ vāti. No hetaṃ bhante. 
Ye te ghānaviññeyyā gandhā aghāyitā aghāyitapubbā, na ca sāyasi, na ca te hoti
ghāyeyyanti, atthi te tattha chando vā rāgo vā pemaṃ vāti. No hetaṃ bhante. 

Ye te jivhāviññeyyā rasā asāyitā asāyitapubbā, na ca sāyasi, na ca te hoti ghāyeyyanti, atthi
te tattha chando vā rāgo vā pemaṃ vāti. No hetaṃ bhante. 

1. Mālukkya - machasaṃ, syā. 

[BJT Page 158] [\x 158/]     

Ye te kāyaviññeyyā phoṭṭhabbā asamphuṭṭhā asamphuṭṭhapubbā, na ca phusasi, na ca te
hoti phuseyyanti, atthi te tattha chando vā rāgo vā pemaṃ vāti. No hetaṃ bhante. 
[PTS Page 073] [\q  73/]      ye te manoviññeyyā dhammā aviññātā aviññātapubbā, na ca
vijānāsi, na ca te hoti vijāneyyanti, atthi te tattha chando vā rāgo vā pemaṃ vāti. No hetaṃ
bhante. 

Ettha ca te māluṅkyaputta diṭṭhasutamutaviññātabbesu dhammesu diṭṭhe diṭṭhamattaṃ
bhavissati, sute sutamattaṃ bhavissati, mute mutamattaṃ bhavissati, viññāte viññātamattaṃ
bhavissati. Yato kho te māluṅkyaputta diṭṭhasutamutaviññātabbesu dhammesu diṭṭhe
diṭṭhamattaṃ bhavissati, sute sutamattaṃ bhavissati, mute mutamattaṃ bhavissati, viññāte
viññātamattaṃ bhavissati. Tato tvaṃ māluṅkyaputta na tena, yato tvaṃ māluṅkaputta na tena,
tato tvaṃ māluṅkyaputta na tattha, yato tvaṃ māluṅkyaputta na tattha, tato tvaṃ
māluṅakyaputta nevidha na huraṃ na ubhayamantarena esevanto dukkhassāti. 

Imassa khvāhaṃ bhante bhagavatā saṅkhittena bhāsitassa evaṃ vitthārena-1 atthaṃ ājānāmi. 

Rūpaṃ disvā sati muṭṭhā piyanimittaṃ-2 manasi karoto
Sārattacitto vedeti tañca ajjhesāya-3 tiṭṭhati. 
Tassa vaḍḍhanti vedanā anekā rūpasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ-4 vuccati. 

Saddaṃ sutvā sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā saddasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

[PTS Page 074] [\q  74/]      gandhaṃ ghātvā sati muṭṭhā piyaṃ nimittaṃ manasi karoto
Sārattacitto vedeti tañca ajjhesāya tiṭṭhati. 
Tassa vaḍḍhanti vedanā anekā gandhasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

1. Bhāsitassa vitvārena - machasaṃ. , Syā, sīmu. 2. Piyanimittaṃ - sīmu. Sī 2
3. Ajjhosa - machasaṃ, ajejhasā- syā. 4. Nibbāna - machasaṃ. Syā. 

[BJT Page 160] [\x 160/]     

Rasaṃ bhotvā sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā rasasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Phassaṃ-1 phussa sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā saddasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Dhammaṃ ñatvā sati muṭṭhā piyaṃ nimittaṃ manasi karoto
Sārattacitto vedeti tañca ajjhesāya tiṭṭhati. 
Tassa vaḍḍhanti vedanā anekā dhammasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Na so rajjati rūpesu rūpaṃ disvā patissato-2 
Virattacitto vedeti tañca nājjhosāya tiṭṭhati
Yathāssa passato rūpaṃ sevato cāpi vedanaṃ
Khīyati nopacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati saddesu saddaṃ sutvā patissato
Virattacitto vedeti tañca nājjhosāya tiṭṭhati
Yathāssa suṇato saddaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

[PTS Page 075] [\q  75/]      na so rajjati gandhesu gandhaṃ ghātvā patissato
Virattacitto vedeti tañca nājjhosāya tiṭṭhati
Yathāssa ghāyato gandhaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati rasesu rasaṃ bhotvā patissato
Virattacitto vedeti tañca nājjhosāya tiṭṭhati
Yathāssa sāyato rasaṃ sevato cāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

1. Phoṭṭhabbā - syā
2. Paṭissato- machasaṃ

[BJT Page 162] [\x 162/]     

Na so rajjati phassesu phassaṃ phussa patissato
Virattacitto vedeti tañca nājjhosāya tiṭṭhati
Yathāssa phusato phassaṃ sevato cāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

[PTS Page 076] [\q  76/]      na so rajjati dhammesu dhammaṃ ñatvā patissato
Virattacitto vedeti tañca nājjhosāya tiṭṭhati
Yathāssa vijānato-1 dhammaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccatī ti. 

Imassa kho'haṃ bhante bhagavatā saṅkhittena bhāsitassa evaṃ vitthārena atthaṃ ājānāmīti.
Sādhu sādhu māluṅkyaputta, sādhu kho tvaṃ māluṅkyaputta mayā saṅkhittena bhāsitassa
vitthārena atthaṃ ājānāsi. 

Rūpaṃ disvā sati muṭṭhā piyanimittaṃ manasi karoto
Sārattacitto vedeti tañca ajjhesāya tiṭṭhati. 
Tassa vaḍḍhanti vedanā anekā rūpasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Saddaṃ sutvā sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā saddasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Gandhaṃ ghātvā sati muṭṭhā piyaṃ nimittaṃ manasi karoto
Sārattacitto vedeti tañca ajjhesāya tiṭṭhati. 
Tassa vaḍḍhanti vedanā anekā gandhasambhavā
Abhijjhā ca vibhesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Rasaṃ bhotvā sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā rasasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Phassaṃ phussa sati muṭṭhā piyaṃ nimittaṃ manasi karoto
Sārattacitto vedeti tañca ajjhosāya tiṭṭhati
Tassa vaḍḍhanti vedanā anekā saddasambhavā
Abhijjhā ca vihesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Dhammaṃ ñatvā sati muṭṭhā piyaṃ nimittaṃ manasi karoto
Sārattacitto vedeti tañca ajjhesāya tiṭṭhati. 
Tassa vaḍḍhanti vedanā anekā dhammasambhavā
Abhijjhā ca vibhesā ca cittamassūpahaññati
Evaṃ ācinato dukkhaṃ ārā nibbāṇaṃ vuccati. 

Na so rajjati rūpesu rūpaṃ disvā patissato
Virattacitto vedeti tañca nājjhosāya tiṭṭhati
Yathāssa passato rūpaṃ sevato cāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati saddesu saddaṃ sutvā patissato
Virattacitto vedeti tañca nājjhosāya tiṭṭhati
Yathāssa sunato saddaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati gandhesu gandhaṃ ghātvā patissato
Virattacitto vedeti tañca nājjhosāya tiṭṭhati
Yathāssa ghāyato gandhaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati rasesu rasaṃ bhotvā patissato
Virattacitto vedeti tañca nājjhosāya tiṭṭhati
Yathāssa sāyato rasaṃ sevato cāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

Na so rajjati phassesu phassaṃ phussa patissato
Virattacitto vedeti tañca nājjhosāya tiṭṭhati
Yathāssa phusato phassaṃ sevato cāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccati. 

[PTS Page 076] [\q  76/]      na so rajjati dhammesu dhammaṃ ñatvā patissato
Virattacitto vedeti tañca nājjhosāya tiṭṭhati
Yathāssa vijānato dhammaṃ sevatocāpi vedanaṃ
Khīyati no pacīyati evaṃ so caratī sato
Evaṃ apacinato dukkhaṃ santike nibbānaṃ vuccatī ti. 

Imassa kho māluṅkyaputta mayā saṅkhittena bhāsitassa evaṃ vitthārena attho daṭṭhabboti.
Atha kho āyasmā māluṅkyaputto bhagavato bhāsitaṃ abhinanditvā anumoditvā uṭṭhāyāsanā
bhagavantaṃ abhivādetvā padakkhiṇaṃ katvā pakkāmi. 

Atha kho āyasmā māluṅkyaputto eko vūpakaṭṭho appamatto ātāpī pahitatto viharanto na
cirasseva yassatthāya kulaputtā sammadeva āgārasmā anagāriyaṃ pabbajanti, tadanuttaraṃ
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti abbhaññāsi.
Aññataro ca panāyasmā māluṅkyaputto arahataṃ ahosīti. 

1. Jānato - machasaṃ, syā. 

[BJT Page 164] [\x 164/]     
1. 10. 3
Parihānadhammasuttaṃ

96. Parihānadhammañca vo bhikkhave, desissāmi aparihāna dhammañca cha ca
abhibhāyatanāni. Taṃ suṇātha. Kathañca bhikkhave parihānadhammo hoti. Idha bhikkhave
bhikkhuno cakkhunā rūpaṃ disvā uppajjanti pāpakā akusalā sarasaṅkappā-1 saṃyojanīyā
tañce-2 bhikkhu adhivāseti nappajahati na vinodeti na vyantī karoti na anabhāvaṃ gameti.
Veditabbametaṃ bhikkhave bhikkhunā, parihāyāmi kusalehi dhammehi parihānaṃ hetaṃ
vuttaṃ bhagavatāti. 

Punacaparaṃ bhikkhave, bhikkhuno sotena saddaṃ sutvā uppajjanti pāpakā akusalā
sarasaṅkappā saṃyojanīyā, tañce bhikkhū adhivāseti nappajahati na vinodeti na vyantīkaroti
na anabhāvaṃ gameti. Veditabbametaṃ bhikkhave bhikkhunā, parihāyāmi kusalehi
dhammehi, parihānaṃ hetaṃ vuttaṃ bhagavatāti. Evaṃ kho bhikkhave parihāna dhammo
hoti. 
Punacaparaṃ bhikkhave, bhikkhuno ghānena gandhaṃ ghāyitvā uppajjanti pāpakā akusalā
sarasaṅkappā saṃyojanīyā, tañce bhikkhū adhivāseti na ppajahati na vinodeti na
vyantīkaroti na anabhāvaṃ gameti. Veditabbametaṃ bhikkhave bhikkhunā, parihāyāmi
kusalehi dhammehi, parihānaṃ hetaṃ vuttaṃ bhagavatāti. Evaṃ kho bhikkhave parihāna
dhammo hoti. 
Punacaparaṃ bhikkhave, bhikkhuno jivhāya rasaṃ sāyitvā uppajjanti pāpakā akusalā
sarasaṅkappā saṃyojanīyā, tañce bhikkhū adhivāseti na ppajahati na vinodeti na
vyantīkaroti na anabhāvaṃ gameti. Veditabbametaṃ bhikkhave bhikkhunā, parihāyāmi
kusalehi dhammehi, parihānaṃ hetaṃ vuttaṃ bhagavatāti. Evaṃ kho bhikkhave parihāna
dhammo hoti. 
Punacaparaṃ bhikkhave, bhikkhuno kāyena phoṭṭhabbaṃ sutvā uppajjanti pāpakā akusalā
sarasaṅkappā saṃyojanīyā, tañce bhikkhū adhivāseti na ppajahati na vinodeti na
vyantīkaroti na anabhāvaṃ gameti. Veditabbametaṃ bhikkhave bhikkhunā, parihāyāmi
kusalehi dhammehi, parihānaṃ hetaṃ vuttaṃ bhagavatāti. Evaṃ kho bhikkhave parihāna
dhammo hoti. 
Punacaparaṃ bhikkhave, bhikkhuno manasā dhammaṃ [PTS Page 077] [\q  77/]      viññāya
uppajjanti pāpakā akusalā sarasaṅkappā saṃyojanīyā, tañce bhikkhū adhivāseti na ppajahati
na vinodeti na vyantīkaroti na anabhāvaṃ gameti. Veditabbametaṃ bhikkhave bhikkhunā,
parihāyāmi kusalehi dhammehi, parihānaṃ hetaṃ vuttaṃ bhagavatāti. Evaṃ kho bhikkhave
parihāna dhammo hoti. 

1. Akusalā dhammā sarasaṅkappā - syā, [PTS]
2. Tañca - syā. 

[BJT Page 166] [\x 166/]     

Katamāni ca bhikkhave cha abhibhāyatanāni. Idha bhikkhave bhikkhuno cakkhunā rūpaṃ
disvā nūppajjanti-1 pāpakā akusalā sarasaṅkappā saññojanīyā. Veditabbametaṃ bhikkhave
bhikkhunā abhibhūtametaṃ āyatanaṃ-2, abhibhāyatanaṃ hetaṃ vuttaṃ bhagavatāti. 
Punacaparaṃ bhikkhave bhikkhuno sotena saddaṃ sutvā nūpajjanti pāpakā akusalā
sarasaṅkappā saṃyojanīyā. Veditabbametaṃ bhikkhave bhikkhunā abhibhūtametaṃ āyatanaṃ,
abhibhāyatanaṃ hetaṃ vuttaṃ bhagavatāti. 
Punacaparaṃ bhikkhave bhikkhuno ghānena gandhaṃ gāyitvā nūpajjanti pāpakā akusalā
sarasaṅkappā saṃyojanīyā. Veditabbametaṃ bhikkhave bhikkhunā abhibhūtametaṃ āyatanaṃ,
abhibhāyatanaṃ hetaṃ vuttaṃ bhagavatāti. 
Punacaparaṃ bhikkhave bhikkhuno jivhāya rasaṃ sāyitvā nūpajjanti pāpakā akusalā
sarasaṅkappā saṃyojanīyā. Veditabbametaṃ bhikkhave bhikkhunā abhibhūtametaṃ āyatanaṃ,
abhibhāyatanaṃ hetaṃ vuttaṃ bhagavatāti. 
Punacaparaṃ bhikkhave bhikkhuno kāyena phoṭṭhabbaṃ phusitvā nūpajjanti pāpakā akusalā
sarasaṅkappā saṃyojanīyā. Veditabbametaṃ bhikkhave bhikkhunā abhibhūtametaṃ āyatanaṃ,
abhibhāyatanaṃ hetaṃ vuttaṃ bhagavatāti. 
Punacaparaṃ bhikkhave bhikkhuno manasā dhammaṃ viññāya nūpajjanti pāpakā akusalā
sarasaṅkappā saṃyojanīyā. Veditabbametaṃ bhikkhave bhikkhunā abhibhūtametaṃ āyatanaṃ,
abhibhāyatanaṃ hetaṃ vuttaṃ bhagavatāti. 

Imāni vuccanti bhikkhave cha abhibhāyatanānī ti. 

1. 10. 4
Pamādavihārisuttaṃ

97. [PTS Page 078] [\q  78/]      pamādavihāriñca vo bhikkhave desissāmi
appamādavihāriñca. Taṃ suṇātha. Kathañca bhikkhave pamādavihārī hoti?

Cakkhundriyā saṃvutassa-3 bhikkhave viharato cittaṃ khyāsiccati-4 cakkhuviññeyyesu
rūpesu, tassa vyāsittacittassa pāmujjaṃ na hoti, pāmujje asati pīti na hoti, pītiyā asati
passaddhi na hoti, passaddhiyā asati dukkhaṃ viharati-5, dukkhino cittaṃ na samādhiyati,
asamāhite citte dhammā na pātubhavanti, dhammānaṃ apātubhāvā pamādavihārītveva
saṅkhaṃ gacchati. 
Sotindriyā asaṃvutassa bhikkhave viharato cittaṃ khyāsiccati sotaviññeyyesu saddesu, tassa
vyāsittacittassa pāmujjaṃ na hoti, pāmujje asati pīti na hoti, pītiyā asati passaddhi na hoti,
passaddhiyā asati dukkhaṃ viharati-5, dukkhino cittaṃ na samādhiyati, asamāhite citte
dhammā na pātubhavanti, dhammānaṃ apātubhāvā pamādavihārītveva saṅkhaṃ gacchati. 
Ghānindriyā saṃvutassa bhikkhave viharato cittaṃ khyāsiccati ghānaviññeyyesu gandhesu,
tassa vyāsittacittassa pāmujjaṃ na hoti, pāmujje asati pīti na hoti, pītiyā asati passaddhi na
hoti, passaddhiyā asati dukkhaṃ viharati-5, dukkhino cittaṃ na samādhiyati, asamāhite citte
dhammā na pātubhavanti, dhammānaṃ apātubhāvā pamādavihārītveva saṅkhaṃ gacchati. 
Jivhindriyā asaṃvutassa bhikkhave viharato cittaṃ khyāsiccati jivhāviññeyyesu rasesu, tassa
vyāsittacittassa pāmujjaṃ na hoti, pāmujje asati pīti na hoti, pītiyā asati passaddhi na hoti,
passaddhiyā asati dukkhaṃ viharati-5, dukkhino cittaṃ na samādhiyati, asamāhite citte
dhammā na pātubhavanti, dhammānaṃ apātubhāvā pamādavihārītveva saṅkhaṃ gacchati. 
Kāyindriyā saṃvutassa bhikkhave viharato cittaṃ khyāsiccati kāyaviññeyyesu phoṭṭhabbesu,
tassa vyāsittacittassa pāmujjaṃ na hoti, pāmujje asati pīti na hoti, pītiyā asati passaddhi na
hoti, passaddhiyā asati dukkhaṃ viharati-5, dukkhino cittaṃ na samādhiyati, asamāhite citte
dhammā na pātubhavanti, dhammānaṃ apātubhāvā pamādavihārītveva saṅkhaṃ gacchati. 
Manindriyā saṃvutassa bhikkhave viharato cittaṃ khyāsiccati manoviññeyyesu dhammesu,
tassa vyāsittacittassa pāmujjaṃ na hoti, pāmujje asati pīti na hoti, pītiyā asati passaddhi na
hoti, passaddhiyā asati dukkhaṃ viharati. Dukkhino cittaṃ na samādhiyati, asamāhite citte
dhammā na pātubhavanti, dhammānaṃ apātubhāvā pamādavihārītveva saṅkhaṃ gacchati. 

Evaṃ kho bhikkhave pamādavihārī hoti. 
1. Anuppajjanti - sīmu. 
2. Āyatanānaṃ - sī2
3. Cakkhundriyaṃ asaṃvutassa - machasaṃ, syā
4. Vyāsiñcati - machasaṃ, sīmu. 
5. Hoti - machasaṃ. 

[BJT Page 168] [\x 168/]     

Kathañca bhikkhave appamādavihārī hoti? Cakkhundriya saṃvutassa bhikkhave viharato
cittaṃ na vyāsiccati cakkhuviññeyyesu rūpesu, tassa abyāsittacittassa pāmujjaṃ jāyati.
Pamuditassa pīti jāyati, pītimanassa kāyo passambhati, passaddhakāyo sukhaṃ vediyati,
sukhino cittaṃ samādhiyati, samāhite citte dhammā pātubhavanti, dhammānaṃ pātubhāvā
appamādavihāritveva saṅkhaṃ gacchati. 

Sotindriya saṃvutassa bhikkhave viharato cittaṃ na vyāsiccati sotaviññeyyesu saddesu, tassa
abyāsittacittassa pāmujjaṃ jāyati. Pamuditassa pīti jāyati, pītimanassa kāyo passambhati,
passaddhakāyo sukhaṃ vediyati, sukhino cittaṃ samādhiyati, samāhite citte dhammā
pātubhavanti, dhammānaṃ pātubhāvā appamādavihāritveva saṅkhaṃ gacchati. 
Ghānīndriya saṃvutassa bhikkhave viharato cittaṃ na vyāsiccati ghānaviññeyyesu gandhesu,
tassa abyāsittacittassa pāmujjaṃ jāyati. Pamuditassa pīti jāyati, pītimanassa kāyo
passambhati, passaddhakāyo sukhaṃ vediyati, sukhino cittaṃ samādhiyati, samāhite citte
[PTS Page 079] [\q  79/]      dhammā pātubhavanti, dhammānaṃ pātubhāvā
appamādavihāritveva saṅkhaṃ gacchati. 
Jivhindriya saṃvutassa bhikkhave viharato cittaṃ na vyāsiccati jivhāviññeyyesu rasesu, tassa
abyāsittacittassa pāmujjaṃ jāyati. Pamuditassa pīti jāyati, pītimanassa kāyo passambhati,
passaddhakāyo sukhaṃ vediyati, sukhino cittaṃ samādhiyati, samāhite citte dhammā
pātubhavanti, dhammānaṃ pātubhāvā appamādavihāritveva saṅkhaṃ gacchati. 
Kāyindriya saṃvutassa bhikkhave viharato cittaṃ na vyāsiccati kāyaviññeyyesu
phoṭṭhabbesu, tassa abyāsittacittassa pāmujjaṃ jāyati. Pamuditassa pīti jāyati, pītimanassa
kāyo passambhati, passaddhakāyo sukhaṃ vediyati, sukhino cittaṃ samādhiyati, samāhite
citte dhammā pātubhavanti, dhammānaṃ pātubhāvā appamādavihāritveva saṅkhaṃ gacchati. 
Manindriya saṃvutassa bhikkhave viharato cittaṃ na vyāsiccati manoviññeyyesu dhammesu,
tassa abyāsittacittassa pāmujjaṃ jāyati. Pamuditassa pīti jāyati, pītimanassa kāyo
passambhati, passaddhakāyo sukhaṃ vediyati, sukhino cittaṃ samādhiyati, samāhite citte
dhammā pātubhavanti, dhammānaṃ pātubhāvā appamādavihāritveva saṅkhaṃ gacchati. 

Evaṃ kho bhikkhave appamādavihārī hotī ti. 


1. 1[O. 5]
Saṃvarasuttaṃ

98. Saṃvarañca vo bhikkhave desissāmi asaṃvarañca taṃ suṇātha. Kathañca bhikkhave
asaṃvaro hoti? Santi bhikkhave cakkhuviññeyyā rūpā iṭṭhā kantā manāpā piyarūpā
kāmupasaṃhitā rajanīyā. Tañce bhikkhu abhinandati abhivadati ajjhosāya tiṭṭhati.
Veditabbametaṃ bhikkhave bhikkhunā parihāyāmi kusalehi dhammehi, parihānaṃ hetaṃ
vuttaṃ bhagavatāti. 
Santi bhikkhave sotaviññeyyā saddā iṭṭhā kantā manāpā piyarūpā kāmupasaṃhitā rajanīyā.
Tañce bhikkhu abhinandati abhivadati ajjhosāya tiṭṭhati. Veditabbametaṃ bhikkhave
bhikkhunā, parihāyāmi kusalehi dhammehi, parihānaṃ hetaṃ vuttaṃ bhagavatāti. 

Santi bhikkhave ghānaviññeyyā gandhā iṭṭhā kantā manāpā piyarūpā kāmupasaṃhitā
rajanīyā. Tañce bhikkhu abhinandati abhivadati ajjhosāya tiṭṭhati. Veditabbametaṃ
bhikkhave bhikkhunā, parihāyāmi kusalehi dhammehi, parihānaṃ hetaṃ vuttaṃ bhagavatāti. 
Santi bhikkhave jivhāviññeyyā rasā iṭṭhā kantā manāpā piyarūpā kāmupasaṃhitā rajanīyā.
Tañce bhikkhu abhinandati abhivadati ajjhosāya tiṭṭhati. Veditabbametaṃ bhikkhave
bhikkhunā, parihāyāmi kusalehi dhammehi, parihānaṃ hetaṃ vuttaṃ bhagavatāti. 

Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmupasaṃhitā
rajanīyā. Tañce bhikkhu abhinandati abhivadati ajjhosāya tiṭṭhati. Veditabbametaṃ
bhikkhave bhikkhunā, parihāyāmi kusalehi dhammehi, parihānaṃ hetaṃ vuttaṃ bhagavatāti. 

Santi bhikkhave manoviññeyyā dhammā iṭṭhā kantā manāpā piyarūpā kāmupasaṃhitā
rajanīyā. Tañce bhikkhu abhinandati abhivadati ajjhosāya tiṭṭhati. Veditabbametaṃ
bhikkhave bhikkhunā, parihāyāmi kusalehi dhammehi, parihānaṃ hetaṃ vuttaṃ bhagavatāti. 

Evaṃ kho bhikkhave asaṃvaro hoti. 

[BJT Page 170] [\x 170/]     

Kathañca bhikkhave saṃvaro hoti? Santi bhikkhave cakkhuviññeyyā rūpā iṭṭhā kantā
manāpā piyarūpā kāmūpasaṃhitā rajanīyā. Tañce bhikkhu nābhinandati nābhivadati
nājejhājasāya tiṭṭhati. Veditabbametaṃ bhikkhave bhikkhunā, na parihāyāmi kusalehi
dhammehi, aparihānaṃ hetaṃ vuttaṃ bhagavatāti. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā.
Tañce bhikkhu nābhinandati nābhivadati nājjhosāya tiṭṭhati. Veditabbametaṃ bhikkhave
bhikkhunā, na parihāyāmi kusalehi dhammehi, aparihānaṃ hetaṃ vuttaṃ bhagavatāti. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā. Tañce bhikkhu nābhinandati nābhivadati nājjhosāya tiṭṭhati. Veditabbametaṃ
bhikkhave bhikkhunā, na parihāyāmi kusalehi dhammehi, aparihānaṃ hetaṃ vuttaṃ
bhagavatāti. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā.
Tañce bhikkhu nābhinandati nābhivadati nājjhosāya tiṭṭhati. Veditabbametaṃ bhikkhave
bhikkhunā, na parihāyāmi kusalehi dhammehi, aparihānaṃ hetaṃ vuttaṃ bhagavatāti. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā. Tañce bhikkhu nābhinandati nābhivadati nājjhosāya tiṭṭhati. Veditabbametaṃ
bhikkhave bhikkhunā, na parihāyāmi [PTS Page 080] [\q  80/]      kusalehi dhammehi,
aparihānaṃ hetaṃ vuttaṃ bhagavatāti. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā. Tañce bhikkhu nābhinandati nābhivadati nājjhosāya tiṭṭhati. Veditabbametaṃ
bhikkhave bhikkhunā, na parihāyāmi kusalehi dhammehi, aparihānaṃ hetaṃ vuttaṃ
bhagavatāti. 

Evaṃ kho bhikkhave saṃvaro hotī ti. 

1. 10. 6
Samādhisuttaṃ

99. Samādhiṃ bhikkhave bhāvetha, samāhito bhikkhave bhikkhu yathābhūtaṃ pajānāti. Kiñca
yathābhūtaṃ pajānāti?

Cakkhuṃ aniccanti yathābhūtaṃ pajānāti, rūpā aniccāti yathābhūtaṃ pajānāti,
cakkhuviññāṇaṃ aniccanti yathābhūtaṃ pajānāti, cakkhusamphasso aniccoti yathābhūtaṃ
pajānāti, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ pajānāti. 
Sotaṃ aniccanti yathābhūtaṃ pajānāti, saddā aniccāti yathābhūtaṃ pajānāti, sotaviññāṇaṃ
aniccanti yathābhūtaṃ pajānāti, sotasamphasso aniccoti yathābhūtaṃ pajānāti, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. 
Ghānaṃ aniccanti yathābhūtaṃ pajānāti, gandhā aniccāti yathābhūtaṃ pajānāti,
ghānaviññāṇaṃ aniccanti yathābhūtaṃ pajānāti, ghānasamphasso aniccoti yathābhūtaṃ
pajānāti, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ pajānāti. 
Jivhā aniccāti yathābhūtaṃ pajānāti, rasā aniccāti yathābhūtaṃ pajānāti, jivhāviññāṇaṃ
aniccanti yathābhūtaṃ pajānāti, jivhāsamphasso aniccoti yathābhūtaṃ pajānāti, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. 
Kāyo aniccoti yathābhūtaṃ pajānāti, phoṭṭhabbā aniccāti yathābhūtaṃ pajānāti, kāyaviññāṇaṃ
aniccanti yathābhūtaṃ pajānāti, kāyasamphasso aniccoti yathābhūtaṃ pajānāti, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. 
Mano anicco yathābhūtaṃ pajānāti, dhammā aniccāti yathābhūtaṃ pajānāti, manoviññāṇaṃ
aniccanti yathābhūtaṃ pajānāti, manosamphasso aniccoti yathābhūtaṃ pajānāti, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānātī ti.Samādhiṃ bhikkhave bhāvetha,samāhito bhikkhave
bhikkhu yathābhutaṃ pajānātī ti. 

1. Aniccanti - machasaṃ. 

[BJT Page 172] [\x 172/]     

1. 10. 7

Paṭisallānasuttaṃ

Cakkhuṃ aniccanti yathābhūtaṃ pajānāti, [PTS Page 081] [\q  81/]      rūpā aniccāti
yathābhūtaṃ pajānāti, cakkhuviññāṇaṃ aniccanti yathābhūtaṃ pajānāti, cakkhusamphasso
aniccoti yathābhūtaṃ pajānāti, yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi aniccanti yathābhūtaṃ pajānāti.
Paṭisallānaṃ bhikkhave yogamāpajjatha. Patisallīno bhikkhave bhikkhu yathābhūtaṃ
pajānātīti. 
Sotaṃ aniccanti yathābhūtaṃ pajānāti, saddā aniccāti yathābhūtaṃ pajānāti, sotaviññāṇaṃ
aniccanti yathābhūtaṃ pajānāti, sotasamphasso aniccoti yathābhūtaṃ pajānāti, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. Paṭisallānaṃ bhikkhave yogamāpajjatha. Patisallīno
bhikkhave bhikkhu yathābhūtaṃ pajānātīti. 
Ghānaṃ aniccanti yathābhūtaṃ pajānāti, gandhā aniccāti yathābhūtaṃ pajānāti,
ghānaviññāṇaṃ aniccanti yathābhūtaṃ pajānāti, ghānasamphasso aniccoti yathābhūtaṃ
pajānāti, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ pajānāti. Paṭisallānaṃ bhikkhave
yogamāpajjatha. Patisallīno bhikkhave bhikkhu yathābhūtaṃ pajānāti. 
Jivhā aniccāti yathābhūtaṃ pajānāti, rasā aniccāti yathābhūtaṃ pajānāti, jivhāviññāṇaṃ
aniccanti yathābhūtaṃ pajānāti, jivhāsamphasso aniccoti yathābhūtaṃ pajānāti, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. Paṭisāllānaṃ bhikkhave yogamāpajja. Patisallīno
bhikkhave bhikkhu yathābhūtaṃ pajānāti. 
Kāyo aniccoti yathābhūtaṃ pajānāti, phoṭṭhabbā aniccāti yathābhūtaṃ pajānāti, kāyaviññāṇaṃ
aniccanti yathābhūtaṃ pajānāti, kāyasamphasso aniccoti yathābhūtaṃ pajānāti, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānāti. Paṭisallānaṃ bhikkhave yogamāpajja. Patisallīno
bhikkhave bhikkhu yathābhūtaṃ pajānāti. 
Mano anicco yathābhūtaṃ pajānāti, dhammā aniccāti yathābhūtaṃ pajānāti, manoviññāṇaṃ
aniccanti yathābhūtaṃ pajānāti, manosamphasso aniccoti yathābhūtaṃ pajānāti, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ pajānātī ti. Paṭisallānaṃ bhikkhave yogamāpajja. Patisallīno
bhikkhave bhikkhu yathābhūtaṃ pajānātīti. 

1. 10. 8
Natumhākasuttaṃ

101. Yaṃ-2 bhikkhave na tumhākaṃ taṃ pajahatha, taṃ vo pahīnaṃ hitāya sukhāya
bhavissati. Kiñca bhikkhave na tumhākaṃ? Cakkhuṃ bhikkhave na tumhākaṃ. Taṃ
pajahatha. Taṃ vo pahīnaṃ hitāya sukhāya bhavissati. Rūpā na tumhākaṃ, te pajahatha, te
vo pahīnā hitāya sukhāya bhavissanti. 

Cakkhuviññāṇaṃ na tumhākaṃ, taṃ pajahatha. Taṃ vo pahīnaṃ hitāya sukhāya bhavissati.
Cakkhusamphasso na tumhākaṃ, taṃ pajahatha. So vo pahīno hitāya sukhāya bhavissati.
Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. 

Sotaṃ na tumhākaṃ, taṃ pajahatha. Sā vo pahīnā hitāya sukhāya bhavissati. Saddā na
tumhākaṃ, te pajahatha, te vo pahīnā hitāya sukhāya bhavissanti. Sotaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 

1. Paṭissallāne - machasaṃ - paṭisallāno - sī 2. 
Paṭisallinā - syā. 
2. Yampi [PTS.] 

Ghānaṃ na tumhākaṃ, taṃ pajahatha. Sā vo pahīnā hitāya sukhāya bhavissati. Gandhā na
tumhākaṃ, te pajahatha, te vo pahīnā hitāya sukhāya bhavissanti. Ghānaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Ghānasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 

[BJT Page 174] [\x 174/]     

Jivhā na tumhākaṃ, taṃ pajahatha. Sā vo pahīnā hitāya sukhāya bhavissati. Rasā na
tumhākaṃ, te pajahatha, te vo pahīnā hitāya sukhāya bhavissanti. Jivhāviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Jivhāsamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
jivhāsamphassapaccayā uppajjati vedayitaṃ [PTS Page 082] [\q  82/]      sukhaṃ vā dukkhaṃ
vā adukkhamasukhaṃ vā tampi na tumhākaṃ, taṃ pajahatha. Taṃ vo pahīnaṃ hitāya
sukhāya bhavissati. 

Kāyo na tumhākaṃ, taṃ pajahatha. Sā vo pahīnā hitāya sukhāya bhavissati. Phoṭṭhabbā na
tumhākaṃ, te pajahatha, te vo pahīnā hitāya sukhāya bhavissati. Kāyaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
Tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 

Mano na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Dhammā na
tumhākaṃ, te pajahatha, te vo pahīnā hitāya sukhāya bhavissanti. Manoviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Manosamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 

Seyyathāpi bhikkhave yaṃ imasmiṃ jetavane tiṇakaṭṭhasākhāpalāsaṃ, taṃ jano hareyya vā
ḍaheyya vā yathāppaccayaṃ vā kareyya. Apinutumhākaṃ evamassa: amhe jano harati vā
ḍahati vā yathāppaccayaṃ vā karotīti? Nohetaṃ bhante. Taṃ kissa hetu? Na hi no hetaṃ
bhante attā vā attaniyaṃ vāti. 

Evameva kho bhikkhave cakkhuṃ-1 na tumhākaṃ taṃ pajahatha, taṃ vo pahīnaṃ hitāya
sukhāya bhavissati. Rūpā na tumhākaṃ taṃ pajahatha, taṃ vo pahīnaṃ hitāya sukhāya
bhavissati. Cakkhuviññāṇaṃ na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. Cakkhusamphasso na tumhākaṃ, taṃ pajahatha. So vo pahīno hitāya sukhāya
bhavissati. 
Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. 
Sotaṃ na tumhākaṃ, taṃ pajahatha. Sā vo pahīnaṃ hitāya sukhāya bhavissati. Saddā na
tumhākaṃ, te pajahatha, te vo pahīnā hitāya sukhāya bhavissanti. Sotaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Ghānaṃ na tumhākaṃ, taṃ pajahatha. Sā vo pahīnaṃ hitāya sukhāya bhavissati. Gandhā na
tumhākaṃ, te pajahatha, te vo pahīnā hitāya sukhāya bhavissanti. Ghānaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Ghānasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Jivhā na tumhākaṃ, taṃ pajahatha. Sā vo pahīnā hitāya sukhāya bhavissati. Rasā na
tumhākaṃ, te pajahatha, te vo pahīnā hitāya sukhāya bhavissanti. Jivhāviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Jivhāsamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Kāyo na tumhākaṃ, taṃ pajahatha. Sā vo pahīnaṃ hitāya sukhāya bhavissati. Phoṭṭhabbā na
tumhākaṃ, te pajahatha, te vo pahīnā hitāya sukhāya bhavissati. Kāyaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
Tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Mano na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Dhammā na
tumhākaṃ, te pajahatha, te vo pahīnā hitāya sukhāya bhavissanti. Manoviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Manosamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 

1. Cakkhu - sīmu machasaṃ, sī 2

1. 10. 9
Dutiyanatumhākasuttaṃ

102. Yaṃ bhikkhave na tumhākaṃ taṃ pajahatha, taṃ vo pahīnaṃ hitāya sukhāya bhavissati.
Kiñca bhikkhave na tumhākaṃ?

[BJT Page 176] [\x 176/]     

Cakkhuṃ bhikkhave na tumhākaṃ taṃ pajahatha, taṃ kho pahīnaṃ hitāya sukhāya
bhavissati. Rūpā na tumhākaṃ te pajahatha. Te vo pahīnā hitāya sukhāya bhavissanti.
Cakkhuviññāṇaṃ na tumhākaṃ taṃ pajahatha. Taṃ vo pahīnaṃ hitāya sukhāya bhavissati.
Cakkhusamphasso na tumhākaṃ taṃ pajahatha. So vo pahīno hitāya sukhāya bhavissati. 

Yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. 
Sotaṃ na tumhākaṃ, taṃ pajahatha. Sā vo pahīnaṃ hitāya sukhāya bhavissati. Saddā na
tumhākaṃ, te pajahatha, te vo pahīnā hitāya sukhāya bhavissanti. Sotaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Ghānaṃ na tumhākaṃ, taṃ pajahatha. Sā vo pahīnaṃ hitāya sukhāya bhavissati. Gandhā na
tumhākaṃ, te pajahatha, te vo pahīnā hitāya sukhāya bhavissanti. Ghānaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Ghānasamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Jivhā na tumhākaṃ, taṃ pajahatha. Sā vo pahīnā hitāya sukhāya bhavissati. Rasā na
tumhākaṃ, te pajahatha, te vo pahīnā hitāya sukhāya bhavissanti. Jivhāviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Jivhāsamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Kāyo na tumhākaṃ, taṃ pajahatha. Sā vo pahīnaṃ hitāya sukhāya bhavissati. Phoṭṭhabbā na
tumhākaṃ, te pajahatha, te vo pahīnā hitāya sukhāya bhavissati. Kāyaviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Sotasamphasso na
Tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Mano na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Dhammā na
tumhākaṃ, te pajahatha, te vo pahīnā hitāya sukhāya bhavissanti. Manoviññāṇaṃ na
tumhākaṃ, taṃ pajahatha. Taṃ vo pahīnaṃ hitāya sukhāya bhavissati. Manosamphasso na
tumhākaṃ, taṃ pajahatha. So vo pahīno hitāya sukhāya bhavissati. Yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi na tumhākaṃ, taṃ pajahatha. Taṃ vo pahīnaṃ hitāya sukhāya bhavissatī ti. 

1. 10. 10
Uddakasuttaṃ

103. [PTS Page 083] [\q  83/]      uddako-1 sudaṃ bhikkhave rāmaputto evaṃ vācaṃ bhāsati. 
"Idaṃ jātu vedagu idaṃ jātu sabbajī-2 
Idaṃ jātu apalikhataṃ-3 gaṇdhamūlaṃ palikhaṇinti. "
Taṃ kho panetaṃ bhikkhave uddako rāmaputto avedagūyeva samāno vedagū'smīti bhāsati,
asabbajīyeva samāno sabbajī'smīti bhāsati, apalikhataṃ yeva-4 gaṇḍamūlaṃ palikhataṃyeva
gaṇḍamūlanti bhāsati. 

Idha kho taṃ bhikkhave bhikkhu sammāvadamāno vadeyya. 

"Idaṃ jāti vedagu idaṃ jātu sabbajī
Idaṃ jātu apalikhataṃ gaṇḍamūlaṃ palikhaṇinti. "

Kathañca bhikkhave bhikkhu vedagu hoti? Yato kho bhikkhave bhikkhu channaṃ
phassāyatanānaṃ samudayañca atthagamañca assādañca ādīnavañca nissaraṇañca
yathābhūtaṃ pajānāti, evaṃ kho bhikkhave bhikkhu vedagu hoti. 

1. Udako - machasaṃ, syā
2. Pabbaji - syā, 
3. Apalikhātaṃ - sī 2. 
4. Atha - syā. 

[BJT Page 178] [\x 178/]     

Kathañca bhikkhave bhikkhu sabbajī hoti? Yato kho bhikkhave bhikkhu channaṃ
phassāyatanānaṃ samudayañca atthagamañca assādañca ādīnavañca nissaraṇañca
yathābhūtaṃ viditvā anupādāya vimutto hoti. Evaṃ kho bhikkhave bhikkhu sabbajī hoti. 

Kathañca bhikkhave bhikkhu no apalikhataṃ gaṇḍamūlaṃ palikhataṃ hoti? Gaṇḍoti kho
bhikkhave imassetaṃ cātummahābhutikassa kāyassa adhivacanaṃ mātāpettikasambhavassa
odanakummāsūpacayassa aniccucchādana parimaddana bhedana viddhaṃsanadhammassa.
Gaṇḍamūlanti kho bhikkhave taṇhāyetaṃ adhivacanaṃ. Yato kho bhikkhave, bhikkhuno
taṇhā pahīnā hoti-1 ucchinnamūlā [PTS Page 084] [\q  84/]      tālāvatthukatā
anabhāvakatā-2 āyatiṃ anuppādadhammā. Evaṃ kho bhikkhave bhikkhuno apalikhataṃ
gaṇḍamūlaṃ palikhataṃ hoti. 

Uddako sudaṃ bhikkhave, rāmaputto evaṃ vācaṃ bhāsati;
Idaṃ jātu vedagu idaṃ jātu sabbajī
Idaṃ jātu apalikhataṃ gaṇḍamūlaṃ palikhaṇinti. 

Taṃ kho panetaṃ bhikkhave, uddako rāmaputto avedagūyeva samāno vedagū'smīti bhāsati.
Asabbajiyeva samāno sabbajīsmīti bhāsati. Apalikhataṃyeva gaṇḍamūlaṃ palikhataṃyeva
gaṇḍamūlanti bhāsati. 

Idha kho taṃ bhikkhave, bhikkhu sammāvadamāno vadeyya:
Idaṃ jātu vedagu idaṃ jātu sabbajī
Idaṃ jātu apalikhataṃ gaṇḍamūlaṃ palikhaṇinti. 

Chaḷavaggo dasamo. 

Tassuddānaṃ:
Dve saṅgayhā parihānaṃ pamādavihārī ca saṃvaro
Samādhi paṭisallānaṃ-4 dve natumhākena uddako ti. 

Dutiyo paṇṇāsako. 
Tassa vagguddānaṃ:
Avijjā migajālañca gilānaṃ channaṃ catutthakaṃ
Chaḷavaggena paññāsaṃ dutiyo paññāsako ayaṃ
1. Honti - ma
2. Anabhāvaṃkatā - machasaṃ, syā. 
3. Saḷa - machasaṃ. 
4. Paṭisallīnaṃ - syā. 

[BJT Page 180] [\x 180/]     
Tatiyo paṇṇāsako
11. Yogakkhemivaggo
1. 11. 1
Yogakkhemisuttaṃ
104. Sāvatthiyaṃ:

[PTS Page 085] [\q  85/]      yogakkhemipariyāyaṃ vo bhikkhave dhammapariyāyaṃ
desissāmi taṃ suṇātha. Katamo ca bhikkhave yogakkhemipariyāyo dhammapariyāyo?

Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, te tathāgatassa pahīnā ucchinnamūlā tālāvatthukatā anabhāvakatā āyatiṃ
anuppādadhammā, tesañca pahānāya akkhāsi yogaṃ, tasmā tathāgato yogakkhemīti vuccati. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
te tathāgatassa pahīnā ucchinnamūlā tālāvatthukatā anabhāvakatā āyatiṃ anuppādadhammā,
tesañca pahānāya akkhāsi yogaṃ, tasmā tathāgato yogakkhemīti vuccati. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, te tathāgatassa pahīnā ucchinnamūlā tālāvatthukatā anabhāvakatā āyatiṃ
anuppādadhammā, tesañca pahānāya akkhāsi yogaṃ, tasmā tathāgato yogakkhemīti vuccati. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
te tathāgatassa pahīnā ucchinnamūlā tālāvatthukatā anabhāvakatā āyatiṃ anuppādadhammā,
tesañca pahānāya akkhāsi yogaṃ, tasmā tathāgato yogakkhemīti vuccati. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, te tathāgatassa pahīnā ucchinnamūlā tālāvatthukatā anabhāvakatā āyatiṃ
anuppādadhammā, tesañca pahānāya akkhāsi yogaṃ, tasmā tathāgato yogakkhemīti vuccati. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, te tathāgatassa pahīnā ucchinnamūlā tālāvatthukatā anabhāvakatā ayataṃ
anuppādadhammā, tesañca pahānāya akkhāsi yogaṃ, tasmā tathāgato yogakkhemīti vuccati. 

Ayaṃ kho bhikkhave, yogakkhemi pariyāyo dhammapariyāyoti. 

1. 11. 2
Upādāyasuttaṃ

105. Kisminnu kho bhikkhave sati kiṃ upādāya uppajjati ajjhattaṃ sukha-1 dukkhanti. 
Bhagavammūlakā no bhante dhammā, bhagavantettikā bhagavampaṭisaraṇā, sādhu vata
bhante, bhagavantaṃ yeva paṭibhātu etassa bhāsitassa attho, bhagavato sutvā bhikkhū
dhāressantīti. Tena hi bhikkhave suṇātha, sādhukaṃ manasi karotha, bhāsissāmīti.
Evamhanteti kho te bhikkhū bhagavato paccassosuṃ bhagavā etadavoca:

1. Sukhaṃ - machasaṃ

[BJT Page 182] [\x 182/]     

Cakkhusmiṃ kho bhikkhave sati cakkhuṃ upādāya uppajjati ajjhattaṃ sukhadukkhaṃ,
sotasmiṃ sati sotaṃ upādāya uppajjati ajjhattaṃ sukhadukkhaṃ, ghānasmiṃ sati ghānaṃ
upādāya uppajjati ajjhattaṃ sukhadukkhaṃ, jivhāya sati jivhaṃ upādāya uppajjati ajjhattaṃ
sukhadukkhaṃ, kāyasmiṃ sati kāyaṃ upādāya uppajjati ajjhattaṃ sukhadukkhaṃ, manasmiṃ
sati manaṃ upādāya uppajjati ajjhattaṃ sukhadukkhaṃ, 

Taṃ kimmaññatha bhikkhave, "cakkhuṃ niccaṃ vā aniccaṃ vā" ti? Aniccaṃ bhante.
"Yampanāniccaṃ dukkhaṃ vā taṃ sukhaṃ vā"ti. Dukkhaṃ bhante, "yampanāniccaṃ dukkhaṃ
vipariṇāmadhammaṃ api nu taṃ anupādāya uppajjeyya ajjhattaṃ sukhadukkhanti". Nohetaṃ
bhante. 

"Sotaṃ niccaṃ vā aniccaṃ vā" ti? Aniccaṃ bhante. "Yampanāniccaṃ dukkhaṃ vā taṃ sukhaṃ
vā"ti. Dukkhaṃ bhante, "yampanāniccaṃ dukkhaṃ vipariṇāmadhammaṃ api nu taṃ
anupādāya uppajjeyya ajjhattaṃ sukhadukkhanti". Nohetaṃ bhante. 
"Ghānaṃ niccaṃ vā aniccaṃ vā" ti? Aniccaṃ bhante. "Yampanāniccaṃ dukkhaṃ vā taṃ sukhaṃ
vā"ti. Dukkhaṃ bhante, "yampanāniccaṃ dukkhaṃ vipariṇāmadhammaṃ api nu taṃ
anupādāya uppajjeyya ajjhattaṃ sukhadukkhanti". Nohetaṃ bhante. 
[PTS Page 086] [\q  86/]      "jivhā niccā vā aniccā vā" ti? Aniccā bhante. "Yampanāniccaṃ
dukkhaṃ vā taṃ sukhaṃ vā"ti. Dukkhaṃ bhante, "yampanāniccaṃ dukkhaṃ
vipariṇāmadhammaṃ api nu taṃ anupādāya uppajjeyya ajjhattaṃ sukhadukkhanti". Nohetaṃ
bhante. 
"Kāyo nicco vā anicco vā" ti? Anicco bhante. "Yampanāniccaṃ dukkhaṃ vā taṃ sukhaṃ vā"ti.
Dukkhaṃ bhante, "yampanāniccaṃ dukkhaṃ vipariṇāmadhammaṃ api nu taṃ anupādāya
uppajjeyya ajjhattaṃ sukhadukkhanti". Nohetaṃ bhante. 
"Mano nicco vā anicco vā" ti? Anicco bhante. "Yampanāniccaṃ dukkhaṃ vā taṃ sukhaṃ vā"ti.
Dukkhaṃ bhante, "yampanāniccaṃ dukkhaṃ vipariṇāmadhammaṃ api nu taṃ anupādāya
uppajjeyya ajjhattaṃ sukhadukkhanti". Nohetaṃ bhante. 

Evampassaṃ bhikkhave, sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati, nibbindaṃ virajjati, virāgā vimuccati, vimuttasmiṃ vimuttamiti
ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānātīti. 
1. 11. 3
Dukkhasamudayasuttaṃ

106. Dukkhassa bhikkhave, samudayañca atthagamañca desissāmi. Taṃ suṇātha. Katamo ca
bhikkhave, dukkhassa samudayo:

Cakkhuñca paṭicca rūpe vuppajjati cakkhuviññāṇaṃ, tiṇṇaṃ saṅgati phasso, phassapaccayā
vedanā, vedanā paccayā taṇhā, ayaṃ dukkhassa samudayo. Sotañca paṭicca sadde vuppajjati
sotaviññāṇaṃ, tiṇṇaṃ saṅgati phasso, phassapaccayā vedanā, vedanā paccayā taṇhā, ayaṃ
dukkhassa samudayo. Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati
phasso, phassapaccayā vedanā, vedanā paccayā taṇhā, ayaṃ dukkhassa samudayo. Jivhañca
paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā vedanā,
vedanā paccayā taṇhā, ayaṃ dukkhassa samudayo. Kāyañca paṭicca phoṭṭhabbe vuppajjati
kāyaviññāṇaṃ, tiṇṇaṃ saṅgati phasso, phassapaccayā vedanā, vedanā paccayā taṇhā, ayaṃ
dukkhassa samudayo. [PTS Page 087] [\q  87/]     manañca paṭicca dhamme vuppajjati
manoviññāṇaṃ, tiṇṇaṃ saṅgati phasso, phassapaccayā vedanā, vedanā paccayā taṇhā, ayaṃ
dukkhassa samudayo. 

[BJT Page 184] [\x 184/]     
Katamo ca bhikkhave, dukkhassa atthagamo?
Cakkhuñca paṭicca rūpe vuppajjati cakkhuviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, ayaṃ dukkhassa atthagamo. 
Sotañca paṭicca sadde vuppajjati sotaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, ayaṃ dukkhassa atthagamo. 
Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, ayaṃ dukkhassa atthagamo. 
Jivhañca paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, ayaṃ dukkhassa atthagamo. 
Manañca paṭicca dhamme vuppajjati manoviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, ayaṃ kho bhikkhave dukkhassa atthagamoti. 1. 11. 4
Lokasamudayasuttaṃ

107. Lokassa bhikkhave, samudayañca atthagamañca desissāmi, taṃ suṇātha. Katamo ca
bhikkhave lokassa samudayo?
Cakkhuñca paṭicca rūpe vuppajjati cakkhuviññāṇaṃ, tiṇṇaṃ saṅgati phasso, phassapaccayā
vedanā. Vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Sotañca paṭicca sadde vuppajjati sotaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati phasso, phassapaccayā
vedanā. Vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Jivhañca paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Kāyañca paṭicca phoṭṭhabbe vuppajjati cakkhuviññāṇaṃ, tiṇṇaṃ saṅgati phasso,
phassapaccayā vedanā. Vedanāpaccayā taṇhā, taṇhāpaccayā upādānaṃ, upādānapaccayā
bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Manañca paṭicca dhamme vuppajjati manoviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, ayaṃ kho bhikkhave lokassa samudayo. 
Katamo ca bhikkhave, lokassa atthagamo?

Cakkhuñca paṭicca rūpe vuppajjati cakkhuviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassāyeva taṇhāya asesavirāga nirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
[BJT Page 186] [\x 186/]     

Sotañca paṭicca sadde vuppajjati sotaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassāyeva taṇhāya asesavirāga nirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassāyeva taṇhāya asesavirāga nirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
Jivhañca paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassāyeva taṇhāya asesavirāga nirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
Kāyañca paṭicca phoṭṭhabbe vuppajjati kāyaviññāṇaṃ, tiṇṇaṃ saṅgati phasso,
phassapaccayā vedanā, vedanāpaccayā taṇhā, tassāyeva taṇhāya asesavirāga nirodhā
upādānanirodho, upādānanirodhā bhavanirodho, bhavanirodhā jātinirodho, jātinirodhā
jarāmaraṇaṃ sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
Manañca paṭicca dhamme vuppajjati cakkhuviññāṇaṃ, tiṇṇaṃ saṅgati phasso,
phassapaccayā vedanā, vedanāpaccayā taṇhā, tassāyeva taṇhāya asesavirāga nirodhā
upādānanirodho, upādānanirodhā bhavanirodho, bhavanirodhā jātinirodho, jātinirodhā
jarāmaraṇaṃ sokaparidevadukkhadomanassupāyāsā nirujjhanti. Evametassa kevalassa
dukkhakkhandhassa nirodho hoti. Ayaṃ kho bhikkhave lokassa atthagamo. 
1. 11. 5
Seyyasuttaṃ

108. [PTS Page 088] [\q  88/]      kisminnu kho bhikkhave sati kiṃ upādāya kiṃ abhinivissa
"seyyo'hamasmīti vā hoti, sadiso'hamasmīti vā hoti, hīno'hamasmīti vā hoti"

Bhagavammūlakā no bhante dhammā, bhagavantettikā, bhagavampaṭisaraṇā; sādhu vata
bhante bhagavantaṃ yeva paṭihātu etassa bhāsitassa attho, bhagavato sutvā bhikkhū
dhāressantīti. 
Cakkhusmiṃ kho bhikkhave sati cakkhuṃ upādāya cakkhuṃ abhinivissa 'seyyo'hamasmīti vā
hoti. Sadiso'hamasmīti vā hoti, hīno'hamasmīti vā hoti. 
Sotasmiṃ sati sotaṃ upādāya sotaṃ abhinivissa 'seyyo'hamasmīti vā hoti. Sadiso'hamasmīti
vā hoti, hīno'hamasmīti vā hoti. 
Ghānasmiṃ sati ghānaṃ upādāya ghānaṃ abhinivissa 'seyyo'hamasmīti vā hoti.
Sadiso'hamasmīti vā hoti, hīno'hamasmīti vā hoti. 
Jivhasmiṃ sati jivhāya upādāya jivhaṃ abhinivissa 'seyyo'hamasmīti vā hoti.
Sadiso'hamasmīti vā hoti, hīno'hamasmīti vā hoti. 
Kāyasmiṃ sati kāyaṃ upādāya kāyaṃ abhinivissa 'seyyo'hamasmīti vā hoti.
Sadiso'hamasmīti vā hoti, hīno'hamasmīti vā hoti. 
Manasmiṃ sati manaṃ upādāya manaṃ abhinivissa 'seyyo'hamasmīti vā hoti.
Sadiso'hamasmīti vā hoti, hīno'hamasmīti vā hoti. 

Taṃ kimmaññatha bhikkhave "cakkhuṃ niccaṃ vā aniccaṃ vā" ti. Aniccaṃ bhante.
"Yampanāniccaṃ dukkhaṃ vā taṃ sukhaṃ vā" ti. Dukkhaṃ bhante. "Yampanāniccaṃ dukkhaṃ
vipariṇāmadhammaṃ api nū taṃ anupādāya seyyo'hamasmīti vā assa sadiso'hamasmīti vā
assa hīno'hamasmīti vā assa sadiso'hamasmīti vā assa hino'hamasmīti vā assā" ti. No hetaṃ
bhante. 
"Sotaṃ niccaṃ vā aniccaṃ vā" ti. Aniccaṃ bhante. "Yampanāniccaṃ dukkhaṃ vā taṃ sukhaṃ
vā" ti. Dukkhaṃ bhante. "Yampanāniccaṃ dukkhaṃ vipariṇāmadhammaṃ api nū taṃ
anupādāya seyyo'hamasmīti vā assa sadiso'hamasmīti vā assa hīno'hamasmīti vā assa
sadiso'hamasmīti vā assa hino'hamasmīti vā assā"ti. No hetaṃ bhante. 
"Ghānaṃ niccaṃ vā aniccaṃ vā" ti. Aniccaṃ bhante. "Yampanāniccaṃ dukkhaṃ vā taṃ sukhaṃ
vā" ti. Dukkhaṃ bhante. "Yampanāniccaṃ dukkhaṃ vipariṇāmadhammaṃ api nū taṃ
anupādāya seyyo'hamasmīti vā assa sadiso'hamasmīti vā assa hīno'hamasmīti vā assa
sadiso'hamasmīti vā assa hino'hamasmīti vā assā"ti. No hetaṃ bhante. 
"Jivhā niccā vā aniccā vā" ti. Aniccā bhante. "Yampanāniccaṃ dukkhaṃ vā taṃ sukhaṃ vā" ti.
Dukkhaṃ bhante. "Yampanāniccaṃ dukkhaṃ vipariṇāmadhammaṃ api nū taṃ anupādāya
seyyo'hamasmīti vā assa sadiso'hamasmīti vā assa hīno'hamasmīti vā assa
sadiso'hamasmīti vā assa hino'hamasmīti vā assā"ti. No hetaṃ bhante. 
"Kāyo nicco vā anicco vā" ti. Aniccaṃ bhante. "Yampanāniccaṃ dukkhaṃ vā taṃ sukhaṃ vā"
ti. Dukkhaṃ bhante. "Yampanāniccaṃ dukkhaṃ vipariṇāmadhammaṃ api nū taṃ anupādāya
seyyo'hamasmīti vā assa sadiso'hamasmīti vā assa hīno'hamasmīti vā assa
sadiso'hamasmīti vā assa hino'hamasmīti vā assā"ti. No hetaṃ bhante. 
"Mano nicco vā anicco vā" ti. Aniccaṃ bhante. "Yampanāniccaṃ dukkhaṃ vā taṃ sukhaṃ vā"
ti. Dukkhaṃ bhante. "Yampanāniccaṃ dukkhaṃ vipariṇāmadhammaṃ api nū taṃ anupādāya
seyyo'hamasmīti vā assa sadiso'hamasmīti vā assa hīno'hamasmīti vā assa
sadiso'hamasmīti vā assa hino'hamasmīti vā assā"ti. No hetaṃ bhante. 
Evampassaṃ bhikkhave, sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati, nibbindaṃ virajjati, virāgā vimuccati, vimuttasmiṃ vimuttamiti
ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānātīti. 
[BJT Page 188] [\x 188/]     
1. 11. 6
Saññojanasuttaṃ

109. [PTS Page 089] [\q  89/]      saññojanīye ca bhikkhave dhamme desissāmi
saññojanañca taṃ suṇātha. Katame ca bhikkhave saññojanīyā dhammā? Katamañca
saññojanaṃ?

Cakkhuṃ bhikkhave saññojanīyo dhammo, yo tattha chandarāgo taṃ tattha saññojanaṃ,
sotaṃ saññojanīyo dhammo, yo tattha chandarāgo taṃ tattha saññojanaṃ. 
Ghānaṃ saññojanīyo dhammo, yo tattha chandarāgo taṃ tattha saññojanaṃ. 
Jivhā saññojanīyo dhammo, yo tattha chandarāgo taṃ tattha saññojanaṃ. 
Kāyo saññojanīyo dhammo, yo tattha chandarāgo taṃ tattha saññojanaṃ. 
Mano saññojanīyo dhammo, yo tattha chandarāgo taṃ tattha saññojanaṃ. 
Ime vuccanti bhikkhave saññojanīyā dhammā, idaṃ saññojananti. 

1. 11. 7
Upādānasuttaṃ

110. Upādāniye ca bhikkhave dhamme desissāmi upādānañca. Taṃ suṇātha. Katame ca
bhikkhave upādāniyā dhammā? Katamañca upādānaṃ?

Cakkhuṃ bhikkhave upādāniyo dhammo, yo tattha chandarāgo taṃ tattha upādānaṃ, sotaṃ
upādāniyo dhammo, yo tattha chandarāgo taṃ tattha upādānaṃ, 
Ghānaṃ upādāniyo dhammo, yo tattha chandarāgo taṃ tattha upādānaṃ
Jivhā upādāniyo dhammo, yo tattha chandarāgo taṃ tattha upādānaṃ, 
Kāyo upādāniyo dhammo, yo tattha chandarāgo taṃ tattha upādānaṃ, 
Mano upādāniyo dhammo, yo tattha chandarāgo taṃ tattha upādānaṃ, 
Ime vuccanti bhikkhave upādāniyā dhammā, idaṃ upādānanti. 

1. 11. 8
Parijānanasuttaṃ

111. Cakkhuṃ bhikkhave anabhijānaṃ aparijānaṃ avirājayaṃ appajahaṃ abhabbo
dukkhakkhayāya. 

Sotaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Ghānaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Jivhaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Kāyaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Manaṃ anabhijānaṃ aparijānaṃ avirājayaṃ appajahaṃ abhabbo dukkhakkhayāya. 

Cakkhuñca kho bhikkhave abhijānaṃ parijānaṃ virājayaṃ pajahaṃ bhabbo dukkhakkhayāya. 

Sotaṃ abhijānaṃ parijānaṃ virājayaṃ pajahaṃ bhabbo dukkhakkhayāya. 
Ghānaṃ abhijānaṃ parijānaṃ virājayaṃ pajahaṃ bhabbo dukkhakkhayāya. 
Jivhaṃ abhijānaṃ parijānaṃ virājayaṃ pajahaṃ bhabbo dukkhakkhayāya. 
Kāyaṃ abhijānaṃ parijānaṃ virājayaṃ pajahaṃ bhabbo dukkhakkhayāya. 

Manaṃ abhijānaṃ parijānaṃ virājayaṃ pajahaṃ bhabbo dukkhakkhayāyāti. [BJT Page 190] [\x
190/]     
1. 11. 9
Dutiyaparijānanasuttaṃ

112. [PTS Page 090] [\q  90/]      rūpe kho bhikkhave anabhijānaṃ aparijānaṃ avirājayaṃ
appajahaṃ abhabbo dukkhakkhayāya. 
Sadde anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Gandhe anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Rase anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Phoṭṭhabbe anabhijānaṃ aparijānaṃ avirājayaṃ appajahaṃ abhabbo dukkhakkhayāya. 
Dhamme anabhijānaṃ aparijānaṃ avirājayaṃ appajahaṃ abhabbo dukkhakkhayāya. 

Rūpe ca kho bhikkhave abhijānaṃ parijānaṃ virājayaṃ pajahaṃ bhabbo dukkhakkhayāya. 
Sadde abhijānaṃ parijānaṃ virājayaṃ pajahaṃ bhabbo dukkhakkhayāya. 
Gandhe abhijānaṃ parijānaṃ virājayaṃ pajahaṃ bhabbo dukkhakkhayāya. 
Rase abhijānaṃ parijānaṃ virājayaṃ pajahaṃ bhabbo dukkhakkhayāya. 
Phoṭṭhabbe abhijānaṃ parijānaṃ virājayaṃ pajahaṃ bhabbo dukkhakkhayāya. 
Dhamme abhijānaṃ parijānaṃ virājayaṃ pajahaṃ bhabbo dukkhakkhayāyātī. 

1. 11. 10
Upassutisuttaṃ

113. Ekaṃ samayaṃ bhagavā nādike-1 viharati giñjakāvasathe. Atha kho bhagavā rahogato
paṭisallīno-2 imaṃ dhammapariyāyaṃ abhāsi. 

Cakkhuṃ paṭicca rūpe vuppajjati cakkhuviññāṇaṃ tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhakkhandhassa samudayo hoti. 

Sotañca paṭicca sadde vuppajjati sotaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhandhassa samudayo hoti. 

Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati phasso, phassapaccayā
vedanā. Vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhandhassa samudayo hoti. 

Jivhañca paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhandhassa samudayo hoti. 

Kāyañca paṭicca phoṭṭhabbe vuppajjati cakkhuviññāṇaṃ, tiṇṇaṃ saṅgati phasso,
phassapaccayā vedanā. Vedanāpaccayā taṇhā, taṇhāpaccayā upādānaṃ, upādānapaccayā
bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhandhassa samudayo hoti

Manañca paṭicca dhamme vuppajjati manoviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā
sambhavanti, evametassa kevalassa dukkhandhassa samudayo hoti. 


Cakkhuñca paṭicca rūpe vuppajjati cakkhuviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, 

Sotañca paṭicca sadde vuppajjati sotaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, 

Ghānañca paṭicca gandhe vuppajjati ghānaviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, 

Jivhañca paṭicca rase vuppajjati jivhāviññāṇaṃ, tiṇṇaṃ saṅgati phasso, phassapaccayā
vedanā, vedanāpaccayā taṇhā, tassā yeva taṇhāya asesavirāganirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hoti, 

Manañca paṭicca dhamme vuppajjati cakkhuviññāṇaṃ, tiṇṇaṃ saṅgati phasso,
phassapaccayā vedanā, vedanāpaccayā taṇhā, tassā yeva taṇhāya asesavirāganirodhā
upādānanirodho, upādānanirodhā bhavanirodho, bhavanirodhā jātinirodho, jātinirodhā
jarāmaraṇaṃ sokaparidevadukkhadomanassupāyāsā nirujjhanti, evametassa kevalassa
dukkhakkhandhassa nirodho hotīti. 

1. Ñātike - syā, sīmu. 
Nātike - machasaṃ
2. Patisallino - sīmu. 
[BJT Page 192] [\x 192/]     

[PTS Page 091] [\q  91/]      tena kho pana samayena aññataro bhikkhu bhagavato
upassutiṃ-1 ṭhito hoti. Addasā kho bhagavā taṃ bhikkhuṃ upassutiṃ-1 ṭhitaṃ. Disvāna taṃ
bhikkhuṃ etadavoca: assosi no tvaṃ bhikkhu imaṃ dhammapariyāyanti? Evaṃ bhante.
Uggaṇhāhi tvaṃ bhikkhu imaṃ dhammapariyāyaṃ, pariyāpuṇāhi tvaṃ bhikkhu imaṃ
dhammapariyāyaṃ, dhārehi tvaṃ bhikkhu imaṃ dhammapariyāyaṃ, atthasaṃhito' yaṃ
bhikkhu dhammapariyāyo, ādibrahmacariyakoti. 

Yogakkhemivaggo ekādasamo. 

Tatruddānaṃ:
Yogakkhemi upādāya dukkhaṃ loko ca seyyo ca
Saṃyojanaṃ upādānaṃ dve parijānaṃ upassutīti. 

[BJT Page 194] [\x 194/]     
12. Lokakāmaguṇavaggo
1. 12. 1
Mārapāsasuttaṃ

114. Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu āvāsagato mārassa, mārassa vasaṅgato, [PTS Page 092] [\q  92/]      paṭimukkassa
mārapāso, baddho so mārabandhanena yathākāmakaraṇīyo pāpimato. 

Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
āvāsagato mārassa, mārassa vasaṅgato, paṭimukkassa mārapāso, baddho so
mārabandhanena yathākāmakaraṇīyo pāpimato. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu āvāsagato mārassa, mārassa vasaṅgato, paṭimukkassa mārapāso, baddho so
mārabandhanena yathākāmakaraṇīyo pāpimato. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
āvāsagato mārassa, mārassa vasaṅgato, paṭimukkassa mārapāso, baddho so
mārabandhanena yathākāmakaraṇīyo pāpimato. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu āvāsagato mārassa, mārassa vasaṅgato, paṭimukkassa mārapāso, baddho so
mārabandhanena yathākāmakaraṇīyo pāpimato. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu āvāsagato mārassa, mārassa vasaṅgato, paṭimukkassa mārapāso, baddho so
mārabandhanena yathākāmakaraṇīyo pāpimato. 

Santi ca kho bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na āvāsagato mārassa, na mārassa vasaṅgato, ummukkassa mārapāso,
mutto so mārabandhanena na yathākāmakaraṇīyo pāpimato. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhū nābhinandati nābhivadati nājjhosāya tiṭṭhati, ayaṃ vuccati bhikkhave bhikkhu
na āvāsagato mārassa, na mārassa vasaṅgato, ummukkassa mārapāso, mutto so
mārabandhanena na yathākāmakaraṇīyo pāpimato. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na āvāsagato mārassa, na mārassa vasaṅgato, umukkassa mārapāso,
mutto so mārabandhanena na yathākāmakaraṇīyo pāpimato. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu nābhinandati nābhivadati nājjhosāya tiṭṭhati, ayaṃ vuccati bhikkhave bhikkhu
na āvāsagato mārassa, na mārassa vasaṅgato, umukkassa mārapāso, mutto so
mārabandhanena na yathākāmakaraṇīyo pāpimato. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na āvāsagato mārassa, na mārassa vasaṅgato, umukkassa mārapāso,
mutto so mārabandhanena na yathākāmakaraṇīyo pāpimato. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati ajjhosāya tiṭṭhati, ayaṃ vuccati bhikkhave
bhikkhu na āvāsagato mārassa, na mārassa vasaṅgato, umukkassa mārapāso, mutto so
mārabandhanena na yathākāmakaraṇīyo pāpimatoti. 

[BJT Page 196] [\x 196/]     
1. 12. 2
Dutiyamārapāsasuttaṃ

115. Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu baddho cakkhuviññeyyesu rūpesu, āvāsagato mārassa, mārassa vasaṅgato
yathākāmakaraṇīyo pāpimato. 

Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
baddho sotaviññeyyesu saddesu. Āvāsagato mārassa, mārassa vasaṅgato,
yathākāmakaraṇīyo pāpimato. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu baddho ghānaviññeyyesu gandhesu āvāsagato mārassa, mārassa vasaṅgato,
yathākāmakaraṇīyo pāpimato. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
baddho jivhāviññeyyesu rasesu, āvāsagato mārassa, mārassa vasaṅgato, yathākāmakaraṇīyo
pāpimato. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu baddho kāyaviññeyyesu phoṭṭhabbesu āvāsagato, mārassa, mārassa vasaṅgato,
yathākāmakaraṇīyo pāpimato. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu baddho manoviññeyyesu dhammesu, āvāsagato mārassa, mārassa vasaṅgato,
yathākāmakaraṇīyo pāpimato. 

Santi ca kho bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu, mutto cakkhuviññeyyehi rūpehi, na āvāsagato mārassa, na mārassa
vasaṅgato, na yathākāmakaraṇīyo pāpimato. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu nābhinandati nābhivadati nājjhosāya tiṭṭhati, ayaṃ vuccati bhikkhave
bhikkhu, mutto sotaviññeyyehi saddehi, na āvāsagato mārassa, na mārassa vasaṅgato, na
yathākāmakaraṇīyo pāpimato. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu, mutto ghānaviññeyyehi gandhehi, na āvāsagato mārassa, na mārassa
vasaṅgato, na yathākāmakaraṇīyo pāpimato. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu nābhinandati nābhivadati nājjhosāya tiṭṭhati, ayaṃ vuccati bhikkhave
bhikkhu, mutto jivhāviññeyyehi rasehi, na āvāsagato mārassa, na mārassa vasaṅgato, na
yathākāmakaraṇīyo pāpimato. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu, mutto kāyaviññeyyehi phoṭṭhabbehi, na āvāsagato mārassa, na mārassa
vasaṅgato, na yathākāmakaraṇīyo pāpimato. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce [PTS Page 093] [\q  93/]      bhikkhu nābhinandati nābhivadati ajjhosāya
tiṭṭhati, ayaṃ vuccati bhikkhave bhikkhu, mutto manoviññeyyehi dhammehi, na āvāsagato
mārassa, na mārassa vasaṅgato, na yathākāmakaraṇīyo pāpimatoti. 

1. 12. 3
Lokantagamanasuttaṃ
116. Nāhaṃ bhikkhave gamanena lokassa antaṃ ñāteyyaṃ-1 daṭṭheyyaṃ-2 patteyyanti
vadāmi. Na ca panāhaṃ bhikkhave appatvā lokassa antaṃ dukkhassa antakiriyaṃ vadāmīti.
Idaṃ vatvā bhagavā uṭṭhāyāsanā vihāraṃ pāvisi. 

1. Ñātayyaṃ - sī 2. 
2. Diṭṭheyyaṃ - syā. 

[BJT Page 198] [\x 198/]     

Atha kho tesaṃ bhikkhūnaṃ acirapakkantassa bhagavato etadahosi: idaṃ kho no-1 āvuso
bhagavā saṅkhittena uddesaṃ uddisitvā vitthārena atthaṃ avibhajitvā uṭṭhāyāsanā vihāraṃ
paviṭṭho "nāhaṃ bhikkhave gamanena lokassa antaṃ ñāteyyaṃ daṭṭheyyaṃ patteyyanti
vadāmi, na ca panāhaṃ bhikkhave appatvā lokassa antaṃ dukkhassa antakiriyaṃ vadāmī" ti.
Ko nu kho imassa bhagavatā saṅkhittena uddesassa uddiṭṭhassa vitthārena atthaṃ
avibhattassa vitthārena atthaṃ vibhajeyyāti. 

Atha kho tesaṃ bhikkhūnaṃ etadahosi, ayaṃ kho āyasmā ānando satthu ceva saṃvaṇṇito,
sambhāvito ca viññūnaṃ sabrahmacārīnaṃ. Pahoti cāyasmā ānando imassa bhagavatā
saṅkhittena uddesassa uddesassa vitthārena atthaṃ avibhattassa vitthārena atthaṃ vibhajituṃ.
Yannūna mayaṃ yenāyasmā ānando tenupasaṅkameyyāma, upasaṅkamitvā āyasmantaṃ
ānandaṃ etamatthaṃ paṭipuccheyyāmāti. 
Atha kho te bhikkhū yenāyasmā ānando tenupasaṅkamiṃsu. Upasaṅkamitvā āyasmatā
ānandena saddhiṃ sammodiṃsu. Sammodanīyaṃ kathaṃ sārāṇīyaṃ vītisāretvā ekamantaṃ
nisīdiṃsu. Ekamantaṃ nisinnā kho te bhikkhū āyasmantaṃ [PTS Page 094] [\q  94/]     
ānandaṃ etadavocuṃ: idaṃ kho no āvuso ānanda bhagavā saṅkhittena uddesaṃ uddisitvā
vitthārena atthaṃ avibhajitvā uṭṭhāyāsanā vihāraṃ paviṭṭho, "nāhaṃ bhikkhave gamanena
lokassa antaṃ ñāteyyaṃ daṭṭheyyaṃ patteyyanti vadāmi, na ca panāhaṃ bhikkhave, appatvā
lokassa antaṃ dukkhassa antakiriyaṃ vadāmī" ti tesaṃ no āvuso amhākaṃ acirapakkantassa
bhagavato etadahosi:
 Idaṃ kho no āvuso bhagavā saṅkhittena uddesaṃ uddisitvā vitthārena atthaṃ avibhajitvā
uṭṭhāyāsanā vihāraṃ paviṭṭho, "nāhaṃ bhikkhave gamanena lokassa antaṃ ñāteyyaṃ
daṭṭheyyaṃ patteyyanti vadāmi. Na ca panāhaṃ bhikkhave, appatvā lokassa antaṃ
dukkhassa antakiriyaṃ vadāmī" ti. Ko nu kho imassa bhagavatā saṅkhittena uddesassa
uddiṭṭhassa vitthārena atthaṃ avibhattassa vitthārena atthaṃ vibhajeyyāti. Tesaṃ no āvuso
amhākaṃ etadahosi: ayaṃ kho āvuso āyasmā ānando satthu ceva saṃvaṇṇito, sambhāvito ca
viññūnaṃ sabrahmacārīnaṃ, pahoti cāyasmā ānando imassa bhagavatā saṅkhittena uddesassa
uddiṭṭhassa vitthārena atthaṃ avibhattassa vitthārena atthaṃ vibhajituṃ. Yannūna mayaṃ
yenāyasmā ānando tenupasaṅkameyyāma, upasaṅkamitvā āyasmantaṃ ānandaṃ etamatthaṃ
paṭipuccheyyāmāti, vibhajatāyasmā ānandoti. 

1. Idaṃ kho nu - sī 2. 

[BJT Page 200] [\x 200/]     

Seyyathāpi āvuso puriso sāratthiko sāragavesī sārapariyesanaṃ caramāno mahato rukkhassa
tiṭṭhato sāravato atikkammeva mūlaṃ atikkamma-1 khandhaṃ sākhāpalāse sāraṃ
pariyesitabbaṃ maññeyya evaṃ sampadamidaṃ. Āyasmantānaṃ satthari sammukhībhute-2
taṃ bhagavantaṃ atisitvā amhe-3 etamatthaṃ paṭipucchitabbaṃ maññatha-4, sohāvuso
bhagavā jānaṃ jānāti passaṃ passati cakkhubhuto ñāṇabhuto dhammabhuto brahmabhuto
vattā pavattā atthassa ninnetā amatassa dātā dhammassāmī tathāgato. Soceva panetassa kālo
ahosi, yaṃ bhagavantaññeva etamatthaṃ paṭipuccheyyātha. [PTS Page 095] [\q  95/]    
yathā vo bhagavā vyākareyya tathā naṃ-5 dhāreyyāthāti. 

Addhāvuso ānanda bhagavā jānaṃ jānāti passaṃ passati cakkhu bhuto ñāṇabhuto
dhammabhuto brahmabhuto vattā pavattā atthassa ninnetā amatassa dātā dhammassāmī
tathāgato. 

So ceva panetassa kālo ahosi yaṃ bhagavantaññeva etamatthaṃ paṭipuccheyyāma, yathā no
bhagavā vyākareyya tathā naṃ dhāreyyāma. Api cāyasmā ānando satthu ceva saṃvaṇṇito
sambhāvito ca viññūnaṃ sabrahmacārīnaṃ, pahoti vāyasmā ānando imassa bhagavatā
saṅkhittena uddesassa uddiṭṭhassa vitthārena atthaṃ avibhattassa vitthārena atthaṃ
vibhajituṃ, vibhajatāyāsmā ānando agaruṃ karitvāti. 

Tenāhāvuso suṇātha, sādhukaṃ manasikarotha, bhāsissāmīti. Evamāvusoti kho te bhikkhū
āyasmato ānandassa paccassosuṃ. Āyasmā ānando etadavoca: yaṃ kho vo āvuso bhagavā
saṅkhittena uddesaṃ uddisitvā vitthārena atthaṃ avibhajitvā uṭṭhāyāsanā vihāraṃ paviṭṭho:
"nāhaṃ bhikkhave gamanena lokassa antaṃ ñāteyyaṃ daṭṭheyyaṃ patteyyanti vadāmi, na ca
panāhaṃ bhikkhave appatvā lokassa antaṃ dukkhassa antakiriyaṃ vadāmī" ti. Imassa
khvāhaṃ āvuso bhagavatā saṅkhittena uddesassa uddiṭṭhassa vitthārena atthaṃ avibhattassa
evaṃ vitthārena-6 atthaṃ ājānāmi:

Yena kho āvuso lokasmiṃ lokasaññi hoti lokamānī, ayaṃ vuccati ariyassa vinaye loko. Kena
cāvuso lokasmiṃ lokasaññī hoti lokamānī?

1. Atikkammeva - machasaṃ
2. Bhūtaṃ - syā
3. Tumhe -syā
4. Maññetha - sī2. [PTS]
5. Vo machasaṃ
6. Avibhattassa vitthārena - machasaṃ, syā. 
[BJT Page 202] [\x 202/]     

Cakkhunā kho āvuso lokasmiṃ lokasaññi hoti lokamānī, sotena kho āvuso lokasmiṃ
lokasaññi hoti lokamāni, ghānena kho āvuso lokasmiṃ lokasaññi hoti lokamāni, jivhāya kho
āvuso lokasmiṃ lokasaññi hoti lokamāni, kāyena kho āvuso lokasmiṃ lokasaññi hoti
lokamānī, manena kho āvuso lokasmiṃ lokasaññi hoti lokamānī, yena kho āvuso lokasmiṃ
lokasaññī hoti lokamānī ayaṃ vuccati ariyassa vinaye loko. 

[PTS Page 096] [\q  96/]      yaṃ kho vo āvuso bhagavā saṅkhittena uddesaṃ uddisitvā
vitthārena atthaṃ avibhajitvā uṭṭhāyāsanā vihāraṃ paviṭṭho, "nāhaṃ bhikkhave gamanena
lokassa antaṃ ñāteyyaṃ daṭṭheyyaṃ patteyyanti vadāmi, na ca panāhaṃ bhikkhave appatvā
lokassa antaṃ dukkhassa antakiriyaṃ vadāmī" ti. Imassa khvāhaṃ āvuso bhagavatā
saṅkhittena uddesassa uddiṭṭhassa vitthārena atthaṃ avibhattassa evaṃ vitthārena atthaṃ
ājānāmi. Ākaṅkhamānā ca pana tumhe āyasmanto, bhagavantaññeva upasaṅkamitvā
etamatthaṃ paṭipuccheyyātha. Yathā vo bhagavā vyākaroti tathā naṃ dhāreyyāthāti. 

Evamāvusoti kho te bhikkhū āyasmato ānandassa paṭissutavā uṭṭhāyāsanā yena bhagavā
tenupasaṅkamiṃsu, upasaṅkamitvā bhagavantaṃ abhivādetvā ekamantaṃ nisīdiṃsu.
Ekamantaṃ nisinnā kho te bhikkhū bhagavantaṃ etadavocuṃ: yaṃ kho no bhante, bhagavā
saṅkhittena uddesaṃ uddisitvā vitthārena atthaṃ avibhajitvā uṭṭhāyāsanā vihāraṃ paviṭṭho:
"nāhaṃ bhikkhave gamanena lokassa antaṃ ñāteyyaṃ daṭṭheyyaṃ patteyyanti vadāmi, na ca
panāhaṃ bhikkhave appatvā lokassa antaṃ dukkhassa antakiriyaṃ vadāmī" ti. Tesaṃ no
bhante amhākaṃ acirapakkantassa bhagavato etadahosi:

Idaṃ kho no āvuso, bhagavā saṅkhittena uddesaṃ uddisitvā vitthārena atthaṃ avibhajitvā
uṭṭhāyāsanā vihāraṃ paviṭṭho, "nāhaṃ bhikkhave, gamanena lokassa antaṃ ñāteyyaṃ
daṭṭheyyaṃ patateyyanti vadāmi, na ca panāhaṃ bhikkhave, appatvā lokassa antaṃ
dukkhassa antakiriyaṃ vadāmī" ti. Ko nu kho imassa bhagavatā saṅkhittena uddesassa
uddiṭṭhassa vitthārena atthaṃ avibhattassa vitthārena atthaṃ vibhajeyyāti. 
[BJT Page 204] [\x 204/]     

Tesaṃ no bhante amhākaṃ etadahosi: ayaṃ [PTS Page 097] [\q  97/]      kho āyasmā ānando
satthu ceva saṃvaṇṇito saṃbhāvito ca viññūnaṃ sabrahmacārīnaṃ, pahoti cāyasmā ānando
imassa bhagavatā saṅkhittena uddesassa uddiṭṭhassa vitthārena atthaṃ avibhattassa
vitthārena atthaṃ vibhajituṃ. Yannūna mayaṃ yenāyasmā ānando tenupasaṅkameyyāma,
upasaṅkamitvā āyasmantaṃ ānandaṃ etamatthaṃ paṭipuccheyyāmāti. 

Atha kho mayaṃ bhante yenāyasmā ānando tenupasaṅkamimha-1 upasaṅkamitvā
āyasmantaṃ ānandaṃ etamatthaṃ paṭipucchimha. Tesaṃ no hetaṃ bhante, āyasmatā
ānandena imehi ākārehi imehi padehi imehi vyañjanehi attho vibhattoti. Paṇḍito bhikkhave
ānando, mahāpañño bhikkhave ānando, mañcepi tumhe bhikkhave etamatthaṃ
paṭipuccheyyātha, ahampi ca taṃ-2 evameva vyākareyyaṃ, yathā taṃ ānandena vyākataṃ,
eso kho cevetassa attho, evañca taṃ dhāreyyāthāti. 
1. 12. 4. 
Kāmaguṇasuttaṃ

117. Pubbeva me bhikkhave sambodhā anabhisambuddhassa bodhisattasseva sato etadahosi.
Yeme-3 pañcakāmaguṇā cetaso samphuṭṭhapubbā atītā niruddhā vipariṇatā, tattha me
cittaṃ bahulaṃ gacchamānaṃ gaccheyya, paccuppannesu vā, appaṃ vā anāgatesu. 

Tassa mayhaṃ bhikkhave etadahosi: yeme pañcakāmaguṇā cetaso samphuṭṭhapubbā atītā
niruddhā vipariṇatā, tatra me attarūpena appamādo sati cetaso ārakkho karaṇīyo. 

Tasmātiha bhikkhave tumhākampi ye vo pañcakāmaguṇā cetaso samphuṭṭhapubbā atītā
niruddhā vipariṇatā, nanu vo cittaṃ bahulaṃ gacchamānaṃ gaccheyya paccuppannesu vā
appaṃ vā anāgatesu. Tasmātiha bhikkhave tumhākampi ye vo pañcakāmaguṇā cetaso
samphuṭṭhapubbā atītā niruddhā vipariṇatā tatra vo attarūpehi appamādo sati cetaso
ārakkho karaṇīyo. 

1. Mahā syā. 
2. Ahampitaṃ - machasaṃ, syā. 
3. Mayhaṃ - syā. 

[BJT Page 206] [\x 206/]     

Tasmātiha bhikkhave, se-1 āyatane veditabbe, yattha cakkhuñca-2 nirujjhati rūpasaññā ca
virajjati-3, se āyatane veditabbe, yattha sotañca nirujjhati saddasañña ca virajjati se āyatane
veditabbe, yattha ghānañca nirujjhati gandhasaññā ca virajjati-3 se āyatane veditabbe, yattha
jivhā ca nirujjhati rasasaññā ca virajjati-3 se āyatane veditabbe, yattha kāyo ca nirujjhati
phoṭṭhabbasaññā ca virajjati-3 se āyatane veditabbe, yattha mano ca nirujjhati
dhammasaññā ca virajjati-3 se āyatane veditabbeti idaṃ vatvā bhagavā uṭṭhāyāsanā vihāraṃ
pāvisi. 

Atha kho tesaṃ bhikkhūnaṃ acirapakkantassa bhagavato etadahosi: idaṃ kho no āvuso
bhagavā saṅkhittena uddesaṃ uddisitvā vitthārena atthaṃ avibhajitvā uṭṭhāyāsanā vihāraṃ
paviṭṭho. "Tasmātiha bhikkhave, se āyatane veditabbe yattha cakkhuñca nirujjhati rūpasaññā
ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. 
Se āyatane veditabbeti. Ko nu kho imassa bhagavatā saṅkhittena uddesassa uddiṭṭhassa
vitthārena atthaṃ vibhajeyyāti. 

Atha kho bhikkhūnaṃ etadahosi, ayaṃ kho āyasmā ānando satthu ceva saṃvaṇṇito
sambhāvito ca viññūnaṃ sabrahmacārīnaṃ, pahoti cāyasmā ānando imassa bhagavatā
saṅkhittena uddesassa uddiṭṭhassa vitthārena atthaṃ avibhattassa vitthārena atthaṃ
vibhajituṃ. Yannūna mayaṃ yenāyasmā ānando tenupasaṅkameyyāma, upasaṅkamitvā
āyasmantaṃ ānandaṃ etamatthaṃ paṭipuccheyyāmāti. 

Atha kho te bhikkhū yenāyasmā ānando tenupasaṅkamiṃsu upasaṅkamitvā āyasmatā
ānandena saddhiṃ [PTS Page 099] [\q  99/]      sammodiṃsu, sammodanīyaṃ kathaṃ
sārāṇīyaṃ vītisāretvā ekamantaṃ nisīdiṃsu. Ekamantaṃ nisinnā kho te bhikkhū āyasmantaṃ
ānandaṃ etadavocuṃ: idaṃ kho no āvuso ānanda bhagavā saṅkhittena uddesaṃ uddisitvā
vitthārena atthaṃ avibhajitvā uṭṭhāyāsanā vihāraṃ paviṭṭho "tasmātiha bhikkhave se
āyatane veditabbe. Yattha cakkhuñca nirujjhati rūpasaññā ca virajjati. Se āyatane veditabbe
yattha sotañca nirujjhati saddasaññā ca virajjati. 
Se āyatane vedātabbe yattha ghānañca nirujjhati gandhasaññā ca virajjati. Se āyatane
veditabbe yattha jivhañca nirujjhati rasasaññā ca virajjati. Se āyatane veditabbe yattha
kāyañca nirujjhati phoṭṭhabbasaññā ca virajjati. Se āyatane veditabbe yattha mano ca
nirujjhati dhammasaññā ca virajjati. Se āyatane veditabbe"ti. 

1. Ye - sīmu. Ye te - machasaṃ. Syā. 
2. Cakkhu sīmu, sī2. 
3. Nirujjhati - machasaṃ

[BJT Page 208] [\x 208/]     
Tesaṃ no āvuso amhākaṃ acirapakkantassa bhagavato etadahosi: edaṃ kho no-1 āvuso
bhagavā saṅkhittena uddesaṃ uddisitvā vitthārena atthaṃ avibhajitvā uṭṭhāyāsanā vihāraṃ
paviṭṭho, tasmātiha bhikkhave se āyatane veditabbe, yattha cakkhuñca nirujjhati rūpasaññā
ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbe"ti. Ko nu kho imassa bhagavatā saṅkhittena uddesassa
uddiṭṭhassa vitthārena atthaṃ avibhattassa vitthārena atthaṃ vibhajeyyāti. 

Tesaṃ no āvuso amhākaṃ etadahosi: ayaṃ kho āyasmā ānando satthu ceva saṃvaṇṇito.
Sambhāvito ca viññūnaṃ sabrahmacārīnaṃ, pahoti cāyasmā ānando imassa bhagavatā
saṅkhittena uddesassa uddiṭṭhassa vitthārena atthaṃ avibhattassa vitthārena atthaṃ
vibhajituṃ. Yannūna mayaṃ yenāyasmā ānando tenupasaṅkameyyāma upasaṅkamitvā
āyasmantaṃ ānandaṃ etamatthaṃ paṭipuccheyyāmāti. Vibhajatāyasmā ānandoti. 

Seyyathāpi āvuso puriso sāratthiko sāragavesī sārapariyesanaṃ caramāno mahato rukkhassa
tiṭṭhato sāravato atikkammeva mūlaṃ atikkamma khandhaṃ sākhāpalāse sāraṃ
pariyesitabbaṃ maññeyya. Evaṃ sampadamidaṃ. Āyasmantānaṃ satthari sammukhībhute taṃ
bhagavantaṃ atisitvā amhe etamatthaṃ paṭipucchitabbaṃ maññatha. Sohāvuso bhagavā
jānaṃ jānāti passaṃ passati cakkhubhuto ñāṇabhuto dhammabhuto brahamabhuto vattā
pavattā atthassa ninnetā amatassa dātā dhammassāmī tathāgato. So ceva panetassa kālo
ahosi, yaṃ bhagavantaññeva etamatthaṃ paṭipuccheyyātha. Yathā vo bhagavā vyākareyya
tathā naṃ dhāreyyāthāti. 

Addhā āvuso ānanda bhagavā jānaṃ jānāti passaṃ passati. Cakkhubhuto ñāṇabhuto
dhammabhuto brahmabhuto vattā pavattā atthassa ninnetā amatassa dātā dhammassāmī
tathāgato, so ceva panetassa kālo ahosi, yaṃ bhagavantaññeva etamatthaṃ paṭipuccheyyāma
yathā no bhagavā vyākareyya tathā naṃ dhāreyyāma. Api cāyasmā ānando satthuceva
saṃvaṇṇito, sambhāvito ca viññūnaṃ sabrahmacārīnaṃ, hapahoti cāyasmā ānando imassa
bhagavatā saṅkhittena uddesassa uddiṭṭhassa vitthārena atthaṃ avibhattassa vitthārena
atthaṃ vibhajituṃ, vibhajatāyasmā ānando agaruṃ karitvāti. 
1. Idaṃ kho no - syā sī. 

[BJT Page 210] [\x 210/]     

Tenahāvuso suṇātha sādhukaṃ manasikarotha bhāsissāmīti. [PTS Page 100] [\q 100/]     
evamāvusoti kho te bhikkhū āyasmato ānandassa paccassosuṃ. Āyasmā ānando etadavoca:
yaṃ kho vo āvuso bhagavā saṅkhittena uddesaṃ uddisitvā vitthārena atthaṃ avibhajitvā
uṭṭhāyāsanā vihāraṃ paviṭṭho: tasmātiha bhikkhave se āyatane veditabbe, yattha cakkhuñca
nirujjhati rūpasaññā ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbeti. Imassa khvāhaṃ āvuso bhagavatā saṅkhittena uddesassa
uddiṭṭhassa vitthārena atthaṃ ājānāmi. Saḷāyatananirodhaṃ kho etaṃ āvuso bhagavatā
sandhāya bhāsitaṃ: " tasmātiha bhikkhave, se āyatane veditabbe, yattha cakkhuñca nirujjhati
rūpasaññā ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbe"ti. 

Yaṃ kho āvuso bhagavā saṅkhittena uddesaṃ uddisitvā vitthārena atthaṃ avibhajitvā
uṭṭhāyāsanā vihāraṃ paviṭṭho: "tasmātiha bhikkhave se āyatane veditabbe, yattha
cakkhuñca nirujjhati rūpasaññā ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbe"ti. Imassa khvāhaṃ āvuso bhagavatā saṅkhittena uddesassa
uddiṭṭhassa vitthārena atthaṃ avibhattassa evaṃ vitthārena atthaṃ ājānāmi. Ākaṅkhamānā ca
pana tumhe āyasmantā bhagavantaññeva upasaṅkamatha, upasaṅkamitvā etamatthaṃ
paṭipuccheyyātha, yathā vo bhagavā vyākaroti, tathā naṃ dhāreyyathāti. 

Evamāvusoti kho te bhikkhū āyasmato ānandassa paṭissutvā uṭṭhāyāsanā yena bhagavā
tenupasaṅkamiṃsu, upasaṅkamitvā bhagavantaṃ abhivādetvā yena bhagavā
tenupasaṅkamiṃsu. Upasaṅkamitvā bhagavantaṃ abhivādetvā ekamantaṃ nisīdiṃsu,
ekamantaṃ nisinnā kho te bhikkhū bhagavantaṃ etadavocuṃ:

Yaṃ kho no bhante bhagavā saṅkhittena uddesaṃ uddisitvā vitthārena atthaṃ avibhajitvā
uṭṭhāyāsanā vihāraṃ paviṭṭho:"tasmātiha bhikkhave se āyatane veditabbe, yattha cakkhuñca
nirujjhati rūpasaññā ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbe"ti. Tesaṃ no bhante amhākaṃ acirapakkantassa bhagavato
etadahosi:

[BJT Page 212] [\x 212/]     

Idaṃ kho no [PTS Page 101] [\q 101/]      āvuso, bhagavā saṅkhittena uddesaṃ uddisitvā
vitthārena atthaṃ avibhajitvā uṭṭhāyāsanā vihāraṃ paviṭṭho: "tasmātiha bhikkhave se
āyatane veditabbe, yattha cakkhuñca nirujjhati rūpasaññā ca virajjati. 
Se āyatane veditabbe yattha sotañca nirujjhati saddasaññā ca virajjati. Se āyatane veditabbe
yattha ghānañca nirujjhati gandhasaññā ca virajjati. Se āyatane veditabbe yattha jivhañca
nirujjhati rasasaññā ca virajjati. Se āyatane veditabbe yattha kāyañca nirujjhati
phoṭṭhabbasaññā ca virajjati. Se āyatane veditabbe yattha mano ca nirujjhati dhammasaññā
ca virajjati. Se āyatane veditabbe"ti. Ko nu kho imassa bhagavatā saṅkhittena uddesassa
uddiṭṭhassa vitthārena atthaṃ avibhattassa vitthārena atthaṃ vibhajeyyāti. 
Tesaṃ no bhante, amhākaṃ etadahosi: ayaṃ kho āyasmā ānando satthu ceva saṃvaṇṇito,
sambhāvito ca viññūnaṃ sabrahmacārīnaṃ, pahoti cāyasmā ānando imassa bhagavatā
saṅkhittena uddesassa uddiṭṭhassa vitthārena atthaṃ avibhattassa vitthārena atthaṃ
vibhajituṃ. Yannūna mayaṃ yenāyasmā ānando tenupasaṅkameyyāma, upasaṅkamitvā
āyasmantaṃ ānandaṃ etamatthaṃ paṭipuccheyyāmāti. 

Atha kho mayaṃ bhante, yenāyasmā ānando tenupasaṅkamimha upasaṅkamitvā āyasmantaṃ
ānandaṃ etamatthaṃ paṭipucchimha. Tesaṃ no bhante āyasmatā ānandena imehi ākārehi
imehi padehi imehi vyañjanehi attho vibhattoti. Paṇḍito bhikkhave ānando, mahāpañño
bhikkhave ānando, mañcepi tumhe bhikkhave etamatthaṃ paṭipuccheyyātha, ahampi taṃ
evameva vyākareyyaṃ yathā taṃ ānandena vyākataṃ. Eso kho cevetassa-1 attho evañca naṃ
dhāreyyāthāti. 

1. 12. 5
Sakkapañhasuttaṃ
118. Ekaṃ samayaṃ bhagavā rājagahe viharati gijjhakūṭe pabbate, atha kho sakko
devānamindo yena bhagavā tenupasaṅkami. Upasaṅkamitvā bhagavantaṃ abhivādetvā
ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ etadavoca: ko
nu kho bhante hetu ko paccayo [PTS Page 102] [\q 102/]      yenamidhekacce sattā diṭṭheva
dhamme no parinibbāyanti? Ko pana bhante hetu ko paccayo yenamidhekacce sattā
diṭṭheva dhamme parinibbāyanti?

1. Eso cevetassa - machasaṃ

[BJT Page 214] [\x 214/]     
Santi kho devānaminda, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
devānaminda, bhikkhu no parinibbāyati. 
Santi kho devānaminda, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
devānaminda, bhikkhu no parinibbāyati. 
Santi kho devānaminda, ghānaviññeyyā gandhā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, tassa taṃ
abhinandato abhivadato ajjhosāya tiṭṭhato tannissitaṃ viññāṇaṃ hoti tadupādānaṃ.
Saupādāno devānaminda, bhikkhu no parinibbāyati. 
Santi kho devānaminda, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
devānaminda, bhikkhu no parinibbāyati. 
Santi kho devānaminda, kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, tassa taṃ
abhinandato abhivadato ajjhosāya tiṭṭhato tannissitaṃ viññāṇaṃ hoti tadupādānaṃ.
Saupādāno devānaminda, bhikkhu no parinibbāyati. 
Santi kho devānaminda, manoviññeyyā dhammā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, tassa taṃ
abhinandato abhivadato ajjhosāya tiṭṭhato tannissitaṃ viññāṇaṃ hoti tadupādānaṃ.
Saupādāno devānaminda, bhikkhu no parinibbāyati. 
Ayaṃ kho devānaminda, hetu ayaṃ paccayo yenamidhekacce sattā diṭṭheva dhamme no
parinibbāyanti. 

Santi ca kho devānaminda, cakkhuviññeyyā rūpā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Santi ca kho devānaminda, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Santi kho devānaminda, ghānaviññeyyā gandhā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Santi kho devānaminda, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Santi kho devānaminda, kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Santi kho devānaminda, manoviññeyyā dhammā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno devānaminda, bhikkhu parinibbāyati. 
Ayaṃ kho devānaminda, hetu ayaṃ paccayo yenamidhekacce sattā diṭṭheva dhamme no
parinibbāyantī ti. 
1. 12. 6
Pañcasikhapañhasuttaṃ

119. [PTS Page 103] [\q 103/]      ekaṃ samayaṃ bhagavā rājagahe viharati gijjhakūṭe
pabbate. Atha kho pañcasikho gandhabbaputto-1 yena bhagavā tenupasaṅkami.
Upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho
pañcasikho gandhabbaputto bhagavantaṃ etadavoca: ko nu kho bhante hetu ko paccayo
yenamidhekacce sattā diṭṭheva dhamme no parinibbāyanti? Ko pana bhante-2 hetu ko
paccayo yenamidhekacce sattā diṭṭheva dhamme parinibbāyantīti. 

1. Gandhabbadevaputto - machasaṃ
2. Ko nu kho bhante - sīmu. 

[BJT Page 216] [\x 216/]     

Santi kho pañcasikha, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
pañcasikha, bhikkhu no parinibbāyati. 
Santi kho pañcasikha, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
pañcasikha, bhikkhu no parinibbāyati. 
Santi kho pañcasikha, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
pañcasikha, bhikkhu no parinibbāyati. 
Santi kho pañcasikha, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
pañcasikha, bhikkhu no parinibbāyati. 
Santi kho pañcasikha, kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, tassa taṃ
abhinandato abhivadato ajjhosāya tiṭṭhato tannissitaṃ viññāṇaṃ hoti tadupādānaṃ.
Saupādāno pañcasikha, bhikkhu no parinibbāyati. 
Santi kho pañcasikha, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno
pañcasikha, bhikkhu no parinibbāyati. 
Ayaṃ kho pañcasikha, hetu ayaṃ paccayo yenamidhekacce sattā diṭṭheva dhamme no
parinibbāyanti. 

Santi ca kho pañcasikha, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Santi ca kho pañcasikha, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Santi kho pañcasikha, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Santi kho pañcasikha, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Santi kho pañcasikha, kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, tassa
taṃ anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Santi kho pañcasikha, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno pañcasikha, bhikkhu parinibbāyati. 
Ayaṃ kho pañcasikha, hetu ayaṃ paccayo yenamidhekacce sattā diṭṭheva dhamme no
parinibbāyantī ti. 


1. 12. 7
Sāriputtasaddhivihārikasuttaṃ

120. Ekaṃ samayaṃ āyasmā sāriputto sāvatthiyaṃ viharati jetavane anāthapiṇḍikassa ārāme.
Atha kho aññataro bhikkhu yenāyasmā sāriputto tenupasaṅkami. Upasaṅkamitvā āyasmatā
sāriputtena saddhiṃ sammodi. Sammodanīyaṃ kathaṃ sārāṇīyaṃ-1 vītisāretvā ekamantaṃ
nisīdi. Ekamantaṃ nisinno kho so bhikkhu āyasmantaṃ sāriputtaṃ etadavoca: saddhivihāriko
āvuso sāriputta bhikkhu sikkhaṃ paccakkhāya hīnāyāvattoti. 

Evaṃhetaṃ-2 āvuso hoti indriyesu aguttadvārassa bhojane amattaññū no jāgariyaṃ
ananuyuttassa. 

So vatāvuso bhikkhu indriyesu aguttadvāro bhojane amattaññū [PTS Page 104] [\q 104/]   
  jāgariyaṃ ananuyutto yāvajīvaṃ paripuṇṇaṃ parisuddhaṃ brahmacariyaṃ santānessatīti
netaṃ ṭhānaṃ vijjati. So vatāvuso bhikkhu indriyesu guttadvāro bhojane mattaññū jāgariyaṃ
anuyutto yāvajīvaṃ paripuṇṇaṃ parisuddhaṃ brahmacariyaṃ santānessatīti ṭhānametaṃ
vijjati. 
1. Sāraṇīyaṃ, machasaṃ
2. Evametaṃ - sīmu. 

[BJT Page 218] [\x 218/]     

Kathañcāvuso indriyesu guttadvāro hoti. Idhāvuso, bhikkhu cakkhunā rūpaṃ disvā na
nimittaggāhī hoti nānubyañjanaggāhī, yatvādhikaraṇametaṃ cakkhundriyaṃ asaṃvutaṃ
viharantaṃ abhijjhā domanassā pāpakā akusalā dhammā anvāssaveyyuṃ, tassa saṃvarāya
paṭipajjati, rakkhati cakkhundriyaṃ, cakkhundriye saṃvaraṃ āpajjati. 
Sotena saddaṃ sutvā na nimittaggāhī hoti nānubyañjanaggāhī, yatvādhikaraṇamenaṃ
sotendriyaṃ asaṃvutaṃ viharantaṃ abhijjhā domanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati sotindriyaṃ, sotendriye saṃvaraṃ
āpajjati. 
Ghānena gandhaṃ ghāyitvā na nimittaggāhī hoti nānubyañjanaggāhī,
yatvādhikaraṇamenaṃ ghāndriyeṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjati, rakkhati ghānendriyaṃ,
ghānendriye saṃvaraṃ āpajjati. 
Jivhāya rasaṃ sāyitvā na nimittaggāhī hoti nānubyañjanaggāhī, yatvādhikaraṇamenaṃ
jivhendriyaṃ asaṃvutaṃ viharantaṃ abhijjhā domanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati jivhendriyaṃ, jivhendriye saṃvaraṃ
āpajjati. 
Kāyena phoṭṭhabbaṃ phusitvā na nimittaggāhī hoti nānubyañjanaggāhī,
yatvādhikaraṇamenaṃ kāyendriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjati, rakkhati kāyendriyaṃ,
kāyendriye saṃvaraṃ āpajjati. 
Manasā dhammaṃ viññāya na nimittaggāhī hoti nānubyañjanaggāhī, yatvādhikaraṇamenaṃ
manindriyaṃ asaṃvutaṃ viharantaṃ abhijjhā domanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati manindriyaṃ, manindriye saṃvaraṃ
āpajjati. Evaṃ kho āvuso indriyesu guttadvāro hoti. 

Kathañcāvuso bhojane mattaññū hoti. Idhāvuso bhikkhu paṭisaṅkhāyoniso āhāraṃ āhāreti,
neva dvāya na madāya na maṇḍanāya na vibhusanāya yāvadeva imassa kāyassa ṭhitiyā
yāpanāya vihiṃsūparatiyā brahmacariyānuggāhāya, iti purāṇañca vedanaṃ paṭihaṅkhāmi
navañca vedanaṃ na uppādessāmi yātrā ca me bhavissati. Anavajjatā ca phāsuvihāro cāti.
Evaṃ kho āvuso bhojane mattaññū hoti. 

Kathañcāvuso jāgariyaṃ anuyutto hoti. Idhāvuso bhikkhu divasaṃ caṅkamena nisajjāya
āvaraṇīyehi dhammehi cittaṃ parisodheti, rattiyā paṭhamaṃ yāmaṃ caṅkamena nisajjāya
āvaraṇiyehi dhammehi cittaṃ parisodheti, [PTS Page 105] [\q 105/]      rattiyā majjhamaṃ
yāmaṃ dakkhiṇena passena sīhaseyyaṃ kappeti pāde pādaṃ-1 accādhāya sato sampajāno
uṭṭhānasaññaṃ manasikaritvā. Rattiyā pacchimaṃ yāmaṃ paccuṭṭhāya caṅkamena nisajjāya
āvaraṇiyehi dhammehi cittaṃ parisodheti. Evaṃ kho āvuso jāgariyaṃ anuyutto hoti. 

Tasmātihāvuso evaṃ sikkhitabbaṃ: indriyesu guttadvārā bhavissāma bhojane mattaññuno
jāgariyaṃ anuyuttāti. Evaṃ hi vo āvuso sikkhitabbanti. 

1. Pādena pādaṃ - saha. 

[BJT Page 220] [\x 220/]     
1. 12. 8
Rāhuḷovādasuttaṃ
121. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha
kho bhagavato rahogatassa patisallīnassa-1 evaṃ cetaso parivitakko udapādi:

"Parikkā-2 kho rāhuḷassa vimuttiparipācanīyā dhammā. Yannūnāhaṃ rāhuḷaṃ uttariṃ
āsavānaṃ khaye vineyya" nti. 

Atha kho bhagavā pubbaṇhasamayaṃ nivāsetvā pattacīvaramādāya sāvatthiṃ piṇḍāya
pāvisi. Sāvatthiyaṃ piṇḍāya caritvā paccābhattaṃ piṇḍapātapaṭikkanto āyasmantaṃ rāhuḷaṃ
āmantesi: "gaṇhāhi rāhuḷa nisīdanaṃ, yenandhavanaṃ tenupasaṅkamissāma divāvihārāyā"ti
'evambhante' ti kho āyasmā rāhuḷo bhagavato paṭissutvā nisīdanaṃ ādāya bhagavantaṃ
piṭṭhito piṭṭhito anubandhi. 

Tena kho pana samayena anekāni devatāsahassāni bhagavantaṃ anubandhāni bhavanti-3
"ajja bhagavā āyasmantaṃ rāhuḷaṃ uttariṃ āsavānaṃ khaye vinessatī" ti. Atha kho bhagavā
andhavanaṃ ajjhogahetvā-4 aññatarasmiṃ rukkhamūle paññatte āsane nisīdi. Āyasmāpi kho
rāhuḷo bhagavantaṃ abhivādetvā ekamantaṃ nisīdi. [PTS Page 106] [\q 106/]     ekamantaṃ
nisinnaṃ kho āyasmantaṃ rāhuḷaṃ bhagavā etadavoca:

Taṃ kimmaññasi rāhuḷa "cakkhuṃ niccaṃ vā aniccaṃ vā" ti. Aniccaṃ bhante. Yaṃ panāniccaṃ
dukkhaṃ vā taṃ sukhaṃ vā ti. Dukkhaṃ bhante, yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
Rūpā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Cakkhuviññāṇaṃ "niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Cakkhusamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
[BJT Page 222] [\x 222/]     
"Sotaṃ niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu [PTS Page
107] [\q 107/]      taṃ samanupassituṃ "etaṃ mama eso'hamasmi eso me attā" ti. No hetaṃ
bhante. 
Saddā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Sotaviññāṇaṃ
"niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Sotasamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. "Ghānaṃ niccaṃ
vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti. Dukkhaṃ
bhante, yaṃ panāniccaṃ dukkhaṃ vipariṇāmadhammaṃ kallannu taṃ samanupassituṃ "etaṃ
mama eso'hamasmi eso me attā" ti. No hetaṃ bhante. 
Gandhā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Ghāṇaviññāṇaṃ
"niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Ghāṇasamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
ghāṇasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. "Jivhaṃ niccaṃ
vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti. Dukkhaṃ
bhante, yaṃ panāniccaṃ dukkhaṃ vipariṇāmadhammaṃ kallannu taṃ samanupassituṃ "etaṃ
mama eso'hamasmi eso me attā" ti. No hetaṃ bhante. 
Rasā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Jivhāviññāṇaṃ
"niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Jivhāsamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. "Kāyaṃ niccaṃ
vā aniccaṃ vā" ti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti. Dukkhaṃ
bhante, yaṃ panāniccaṃ dukkhaṃ vipariṇāmadhammaṃ kallannu taṃ samanupassituṃ "etaṃ
mama eso'hamasmi eso me attā" ti. No hetaṃ bhante. 
Phoṭṭhabbā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Kāyaviññāṇaṃ
"niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Kāyasamphasso
"nicco vā anicco vā" ti. Anicco bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. "Mano nicco vā
anicco vā" ti. Anicco bhante. Yaṃ panāniccaṃ dukkhaṃ vā taṃ sukhaṃ vāti. Dukkhaṃ bhante,
yaṃ panāniccaṃ dukkhaṃ vipariṇāmadhammaṃ kallannu taṃ samanupassituṃ "etaṃ mama
eso'hamasmi eso me attā" ti. No hetaṃ bhante. 
Dhammā "niccā vā aniccā vā" ti. Aniccā bhante. Yampanāniccaṃ dukkhaṃ vā taṃ sukhaṃ
vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Manoviññāṇaṃ
"niccaṃ vā aniccaṃ vā" ti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Manosamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
1. Paṭisallinassa - machasaṃ, syā. 
2. Sakakānu - sīmu. 
3. Honti - machasaṃ
4. Gāhetvā - machasaṃ. 

Evaṃ passaṃ rāhuḷa sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedanāgataṃ saññāgataṃ saṅkhāragataṃ viññāṇagataṃ
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ rāhuḷa sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedanāgataṃ saññāgataṃ saṅkhāragataṃ viññāṇagataṃ tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ rāhuḷa sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedanāgataṃ saññāgataṃ saṅkhāragataṃ viññāṇagataṃ
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ rāhuḷa sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedanāgataṃ saññāgataṃ saṅkhāragataṃ viññāṇagataṃ tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ rāhuḷa sutavā ariyasāvako kāyasmimpi nibbindati, phoṭṭhabbesupi nibbindati,
kāyaviññāṇepi nibbindati, kāyasamphassepi nibbindati, yampidaṃ kāyasamphassapaccayā
uppajjati vedanāgataṃ saññāgataṃ saṅkhāragataṃ viññāṇagataṃ tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ rāhuḷa sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedanāgataṃ saññāgataṃ saṅkhāragataṃ viññāṇagataṃ
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

Idamavoca bhagavā, attamano āyasmā rāhuḷo bhagavato bhāsitaṃ abhinandi. Imasmiñca
pana veyyākaraṇasmiṃ bhaññamāne āyasmato rāhuḷassa anupādāya āsavehi cittaṃ vimucci. 

Anekānañca devatāsahassānaṃ virajaṃ vītamalaṃ dhammacakkhuṃ udapādi "yaṃ kiñci
samudayadhammaṃ, sabbantaṃ nirodhadhamma" nti. 

[BJT Page 224. [\x 224/]     ] 
1. 12. 9
Saññojanasuttaṃ

122. Saññojanīye ca bhikkhave dhamme desissāmi saññojanañca, taṃ suṇātha. [PTS Page
108] [\q 108/]      katame ca bhikkhave, saññojanīyā dhammā, katamañca saññojanaṃ:

Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, saññojanīyā dhammā. Yo tattha chandarāgo taṃ tattha
saññojanaṃ. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
ime vuccanti bhikkhave, saññojanīyā dhammā. Yo tattha chandarāgo taṃ tattha saññojanaṃ. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, saññojanīyā dhammā. Yo tattha chandarāgo taṃ tattha
saññojanaṃ. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
ime vuccanti bhikkhave, saññojaniyā dhammā. Yo tattha chandarāgo taṃ tattha saññojanaṃ. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, saññojaniyā dhammā. Yo tattha chandarāgo taṃ tattha
saññojanaṃ. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, saññojaniyā dhammā. Yo tattha chandarāgo taṃ tattha
saññojananti. 

1. 12. 10
Upādānasuttaṃ

123. Upādāniye ca bhikkhave dhamme desissāmi upādānañca, taṃ suṇātha. Katame ca
bhikkhave upādāniyā dhammā, katamañca upādānaṃ:
Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, upādāniyā dhammā. Yo tattha chandarāgo taṃ tattha
upādānaṃ. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
ime vuccanti bhikkhave, upādāniyā dhammā. Yo tattha chandarāgo taṃ tattha upādānaṃ. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, upādāniyā dhammā. Yo tattha chandarāgo taṃ tattha
upādānaṃ. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
ime vuccanti bhikkhave, upādāniyā dhammā. Yo tattha chandarāgo taṃ tattha upādānaṃ. 
Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, upādāniyā dhammā. Yo tattha chandarāgo taṃ tattha
upādānaṃ. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, ime vuccanti bhikkhave, upādāniyā dhammā. Yo tattha chandarāgo taṃ tattha
upādānanti. 

Lokakāmaguṇavaggo dvādasamo. 

Tatruddānaṃ:

Mārapāsena dve vuttā lokakāmaguṇena ca
Sakko pañcasikho ceva sāriputto ca rāhuḷo
Saññojanaṃ upādānaṃ vaggo tena pavuccatīti
[BJT Page 226] [\x 226/]     

13. Gahapativaggo
1. 13. 1
Vesālisuttaṃ

124. [PTS Page 109] [\q 109/]      ekaṃ samayaṃ bhagavā vesāliyaṃ viharati mahāvane
kūṭāgārasālāyaṃ. Atha kho uggo gahapati vesāliko yena bhagavā tenupasaṅkami.
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho uggo
gahapati vesāliko bhagavantaṃ etadavoca: ko nu kho bhante hetu ko paccayo
yenamidhekacce sattā diṭṭheva dhamme no parinibbāyanti, ko pana bhante hetu ko paccayo
yenamidhekacce sattā diṭṭheva dhamme parinibbāyantīti. 
Santi kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 

Santi kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme no
parinibbāyanti. 

Santi ca kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi ca kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme
parinibbāyantī ti. 
[BJT Page 228] [\x 228/]     
1. 13. 2
Vajjisuttaṃ

125. Ekaṃ samayaṃ bhagavā vajjīsu viharati hatthigāme. Atha kho uggo gahapati
hatthīgāmako yena bhagavā tenupasaṅkami. Upasaṅkamitvā bhagavantaṃ abhivādetvā
ekamantaṃ nisīdi. Ekamantaṃ nisinno kho uggo gahapati hatthīgāmako bhagavantaṃ
etadavoca: ko nu kho bhante hetu ko paccayo yenamidhekacce sattā diṭṭheva dhamme no
parinibbāyanti, ko pana bhante hetu ko paccayo yenamidhekacce sattā diṭṭheva dhamme
parinibbāyantīti. 

Santi kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 

Santi kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
[PTS Page 110] [\q 110/]      ayaṃ kho gahapati, hetu ayaṃ paccayo yenamidhekacce sattā
diṭṭheva dhamme no parinibbāyanti. 

Santi ca kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi ca kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme
parinibbāyantī ti. 

1. 13. 3
Nālandāsuttaṃ

126. Ekaṃ samayaṃ bhagavā nālandāyaṃ viharati pāvārikambavane, atha kho upāli gahapati
yena bhagavā tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi.
Ekamantaṃ nisinno kho upāli gahapati bhagavantaṃ etadavoca: ko nu kho bhante hetu ko
paccayo yenamidhekacce sattā diṭṭheva dhamme no parinibbāyanti? Ko pana bhante hetu
ko paccayo yenamidhekacce sattā diṭṭheva dhamme parinibbāyantīti. 

Santi kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 

Santi kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme no
parinibbāyanti. 

Santi ca kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi ca kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme
parinibbāyantī ti. 

1. 13. 4
Bhāradvājasuttaṃ

127. Ekaṃ samayaṃ āyasmā piṇḍālabhāradvājo kosambiyaṃ viharati ghositārāme, atha kho
rājā udeno yenāyasmā piṇḍolabhāradvājo tenupasaṅkami, upasaṅkamitvā āyasmatā
piṇḍolabhāradvājena saddhiṃ sammodi, sammodanīyaṃ kathaṃ sārāṇīyaṃ vītisāretvā
ekamantaṃ nisīdi, ekamantaṃ nisinno kho rājā udeno āyasmantaṃ piṇḍolabhāradvājaṃ
etadavoca:

Ko nu kho bho-1 bhāradvāja hetu ko paccayo yenime daharā bhikkhū susukāḷakesā
bhadrena yobbanena samannāgatā paṭhamena vayasā anikīḷitāvino kāmesu, yāvajīvaṃ
paripuṇṇaṃ parisuddhaṃ brahmacariyaṃ caranti, addhānañca āpādentīti?

1. Konukho - sīmu 2. 

[BJT Page 230] [\x 230/]     

Vuttaṃ kho etaṃ mahārāja tena bhagavatā jānatā passatā arahatā sammāsambuddhena "etha
tumhe bhikkhave mātumattisu mātucittaṃ upaṭṭhapetha, bhaginimattisu [PTS Page 111] [\q
111/]      bhaginicittaṃ upaṭṭhapetha, dhītumattisu dhītucittaṃ upaṭṭhapethā" ti. Ayaṃ kho
mahārāja hetu ayaṃ paccayo yenime daharā bhikkhu susukāḷakesā bhadrena yobbanena
samannāgatā paṭhamena vayasā anikīḷitāvino kāmesu yāvajīvaṃ paripuṇṇaṃ parisuddhaṃ
brahmacariyaṃ caranti addhānañca āpādentīti. 

Lolaṃ kho bho-1 bhāradvāja cittaṃ, appekadā mātumattisupi lobhadhammā uppajjanti
bhaginimattisupi lobhadhammā uppajjanti, ṭhītumattisupi lobhadhammā uppajjanti. Atthi
nū kho bho bhāradvāja añño ca hetu añño ca paccayo yenime daharā bhikkhu susukāḷakesā
bhadrena yobbanena samannāgatā paṭhamena vayasā anikīḷitāvino kāmesu yāvajīvaṃ
paripuṇṇaṃ parisuddhaṃ brahmacariyaṃ caranti addhānañca āpādentīti. 

Vuttaṃ kho etaṃ mahārāja tena bhagavatā jānatā passatā arahatā sammāsambuddhena "etha
tumhe bhikkhave imameva kāyaṃ uddhaṃ pādatalā adho kesamatthakā tacapariyantaṃ
pūraṃ nānappakārassa asucino paccavekkhatha. Atthī imasmiṃ kāye kesā lomā nakhā dantā
taco maṃsaṃ nahāru aṭṭhi aṭṭhimiñjā vakkaṃ hadayaṃ yakanaṃ kilomakaṃ pihakaṃ
papphāsaṃ antaṃ antaguṇaṃ udariyaṃ karīsaṃ pittaṃ semhaṃ pubbo lohitaṃ sedo medo assū
vasā khelo siṅghānikā lasikā muttanti. Ayampi kho mahārāja hetu ayaṃ paccayo yenime
daharā bhikkhu susukāḷakesā bhadrena yobbanena samannāgatā paṭhamena vayasā
anikīḷitāvino kāmesu yāvajīvaṃ paripuṇṇaṃ parisuddhaṃ brahmacariyaṃ caranti
addhānañca āpādentīti. 

Ye te bho bhāradvāja bhikkhu bhāvitakāyā bhāvitasīlā bhāvitacittā bhāvitapaññā tesaṃ taṃ
na dukkaraṃ-2 hoti, ye ca kho te bho bhāradvāja-3 bhikkhū abhāvitakāyā abhāvitasīlā
abhāvitacittā abhāvitapaññā tesaṃ taṃ dukkaraṃ hoti. Appekadā bho bhāradvāja asubhato
manasikarissāmāti subhato vā āgacchati, atthi nū kho bho bhāradvāja-4 [PTS Page 112] [\q
112/]      añño ca-5. Hetu añño ca paccayo yenime daharā bhikkhu susukāḷakesā bhadrena
yobbanena samannāgatā paṭhamena vayasā anikīḷitāvino kāmesu yāvajīvaṃ paripuṇṇaṃ
parisuddhaṃ brahmacariyaṃ caranti, addhānañca āpādentīti. 

Vuttaṃ kho etaṃ mahārāja tena bhagavatā jānatā passatā arahatā sammāsambuddhena 'etha
tumhe bhikkhave indiyesu guttadvārā viharatha. Cakkhunā rūpaṃ disvā mā nimittaggāhino
ahuvattha, mānubyañjanaggāhino, yatvādhikaraṇamenaṃ-6 cakkhundriyaṃ asaṃvutaṃ
viharantaṃ abhijjhā domanassā pāpakā akusalā dhammā anvāssaveyyuṃ tassa saṃvarāya
paṭipajjatha, rakkhatha cakkhundriyaṃ, cakkhundriye saṃvaraṃ āpajjatha. 

Sotena saddaṃ sutvā mā nimittaggāhino ahuvattha, mānubyañjanaggāhino,
yatvādhikaraṇamenaṃ sotendriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ tassa saṃvarāya paṭipajjatha, rakkhatha sotendriyaṃ,
sotendriye saṃvaraṃ āpajjatha. 
Ghānena gandhaṃ sāyitvā mā nimittaggāhino ahuvattha, mānubyañjanaggāhino,
yatvādhikaraṇamenaṃ ghānendriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ tassa saṃvarāya paṭipajjatha, rakkhatha ghānendriyaṃ,
ghānendriye saṃvaraṃ āpajjatha. 
Jivhāya rasaṃ sāyitvā mā nimittaggāhino ahuvattha, mānubyañjanaggāhino,
yatvādhikaraṇamenaṃ jivhendriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ tassa saṃvarāya paṭipajjatha, rakkhatha jivhendriyaṃ,
jivhendriye saṃvaraṃ āpajjatha. 
Kāyena phoṭṭhabbaṃ phusitvā mā nimittaggāhino ahuvattha, mānubyañjanaggāhino,
yatvādhikaraṇamenaṃ kāyendriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ tassa saṃvarāya paṭipajjatha, rakkhatha kāyendriyaṃ,
kāyendriye saṃvaraṃ āpajjatha. 

1. Lolaṃ bho - sīmu1 sī2. 
2. Sūkaraṃ machasaṃ
3. Ye ca kho te bhāradvāja - sīmu. 
4. Ca- machasaṃ ca - syā. 
5. Ca kho - machasaṃ
6. Yatvādhikaraṇametaṃ - sīmu. 

[BJT Page 232] [\x 232/]     

Manasā dhammaṃ viññāya mā nimittaggāhino ahuvattha, mānubyañjanaggāhino,
yatvādhikaraṇamenaṃ manindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ tassa saṃvarāya paṭipajjatha, rakkhatha manindriyaṃ,
manindriye saṃvaraṃ āpajjathā" ti. Ayampi kho mahārāja hetu ayaṃ paccayo yenime daharā
bhikkhu susukāḷakesā bhadrena yobbanena samannāgatā paṭhamena vayasā anikīḷitāvino
kāmesu yāvajīvaṃ paripuṇṇaṃ parisuddhaṃ brahmacariyaṃ caranti addhānañca āpādentīti. 

Acchariyaṃ bho bhāradvāja, abbhutaṃ bho bhāradvāja, yāva subhāsitamidaṃ-1 bho
bhāradvāja tena bhagavatā jānatā passatā arahatā sammāsambuddhena. Eso va-2. Kho bho
bhāradvāja hetu phasapaccayo yenime daharā bhikkhu susukāḷakesā bhadrena yobbanena
samannāgatā paṭhamena vayasā anikīḷitāvino kāmesu yāvajīvaṃ paripuṇṇaṃ parisuddhaṃ
brahmacariyaṃ caranti addhānañca āpādentīti. 

Ahampi kho bho-3. Bhāradvāja, yasmiṃ samaye arakkhiteneva kāyena ārakkhitāya vācāya
ārakkhitena cittena anupaṭṭhitāya satiyā asaṃvutehi indriyehi antepuraṃ pavisāmi. Ativiya
maṃ tasmiṃ samaye lobhadhammā parisahanti. Yasmiñca khvāhaṃ bho bhāradvāja samaye
rakkhitenava kāyena rakkhitāya vācāya rakkhitena cittena upaṭṭhitāya [PTS Page 113] [\q
113/]      satiyā saṃvutehi indriyehi antepuraṃ pavisāmi na maṃ tattha-4 tasmiṃ samaye
lobhadhammā parisahantī. 

Abhikkantaṃ bho bhāradvāja, abhikkantaṃ bho bhāradvāja, seyyathāpi bho bhāradvāja
nikkujjitaṃ-5 vā ukkujjeyya, paṭicchannaṃ vā vivareyya, mūḷahassa vā maggaṃ ācikkheyya,
andhakāre vā telapajjotaṃ dhāreyya cakkhumanto rūpāni dakkhintīti. Evamevaṃ-6 bhotā
bhāradvājena anekapariyāyena dhammo pakāsito, esāhaṃ bho bhāradvāja taṃ bhagavantaṃ
saraṇaṃ gacchāmi dhammañca bhikkhusaṅghañca, upāsakaṃ maṃ bhavaṃ bhāradvājo
dhāretu ajjatagge pāṇupetaṃ saraṇaṃ gatanti. 

1. Subhāsitañcidaṃ - machasaṃ
2. Esaceva - sīmu
3. Ahamapi bho - sīmu, [PTS]
4. Tathā - machasaṃ
5. Nikujjitaṃ [PTS]
6. Evametaṃ - sī 2. 

[BJT Page 232] [\x 232/]     
1. 13. 5
Soṇasuttaṃ

128. Ekaṃ samayaṃ bhagavā rājagahe viharati vephavane kalandakanivāpe. Atha kho soṇo
gahapatiputto yena bhagavā tenupasaṅkami upasaṅkamitvā bhagavantaṃ abhivādetvā
ekamantaṃ aṭṭhāsi. Ekamantaṃ nisinno kho soṇo gahapatiputto bhagavantaṃ etadavoca: "ko
nu kho bhante hetu ko paccayo yenamidhekacce sattā diṭṭheva dhamme no parinibbāyanti?
Ko pana bhante hetu ko paccayo yena midhekacce sattā diṭṭheva dhamme parinibbāyantī"
ti. 

[BJT Page 234. [\x 234/]     ] 
Santi kho soṇa, cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā,
tañca bhikkhu abhinandati abhivadati ajjhosāya tiṭṭhati, tassa taṃ abhinandato abhivadato
ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa, bhikkhu no
parinibbāyati. 

Santi kho soṇa, sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañca bhikkhu abhinandati abhivadati ajjhosāya tiṭṭhati, tassa taṃ abhinandato abhivadato
ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa, bhikkhu no
parinibbāyati. 
Santi kho soṇa, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa,
bhikkhu no parinibbāyati. 
Santi kho soṇa, jivhāviññeyyā rasā iṭṭhā kantā manāpā piyarūpā kāmupasaṃhitā rajanīyā,
tañca bhikkhu abhinandati abhivadati ajjhosāya tiṭṭhati, tassa taṃ abhinandato abhivadato
ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa, bhikkhu no
parinibbāyati. 
Santi kho soṇa, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa,
bhikkhu no parinibbāyati. 
Santi kho soṇa, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno soṇa,
bhikkhu no parinibbāyati. 
Ayaṃ kho soṇa, hetu ayaṃ paccayo yenamidhekacce sattā diṭṭheva dhamme no
parinibbāyanti. 

Santi ca kho soṇa, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi ca kho soṇa, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho soṇa, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho soṇa, jivhāviññeyyā rasā iṭṭhā kantā manāpā piyarūpā kāmupasaṃhitā rajanīyā,
tañce bhikkhu nābhinandati nābhivadati nājjhosāya tiṭṭhati, tassa taṃ anabhinandato
anabhivadato anajjhosāya tiṭṭhato na tannissitaṃ viññāṇaṃ hoti na tadupādānaṃ.
Anupādāno gahapati, bhikkhu parinibbāyati. 
Santi kho soṇa, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho soṇa, manoviññeyyā dhammā iṭṭhā kantā manāpā piyarūpā kāmupasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno soṇa, bhikkhu parinibbāyati. 
Ayaṃ kho soṇa, hetu ayaṃ paccayo yenamidhekacce sattā parinibbāyantī ti. 
1. 13. 6
Ghositasuttaṃ
129. Ekaṃ samayaṃ āyasmā ānando kosambiyaṃ viharati ghositārāme, atha kho ghosito
gahapati yenāyasmā ānando tenupasaṅkami. Upasaṅkamitvā bhagavantaṃ abhivādetvā
ekamantaṃ aṭṭhāsi. Ekamantaṃ nisinno kho ghosito gahapati āyasmantaṃ ānandaṃ
etadavoca: "dhātunānattaṃ dhātunānattanti [PTS Page 114] [\q 114/]      bhante ānanda
vuccati, kittāvatā nu kho bhante dhātunānattaṃ vuttaṃ bhagavatā" ti. 

[BJT Page 236] [\x 236/]     

Saṃvijjati kho gahapati cakkhudhātu, rūpā ca manāpā, cakkhuviññāṇañca, sukhavedanīyaṃ
phassaṃ paṭicca uppajjati sukhāvedanā. Saṃvijjati kho gahapati cakkhudhātu, rūpā ca
amanāpā, cakkhuviññāṇañca, dukkhavedanīyaṃ phassaṃ paṭicca uppajjati dukkhā vedanā.
Saṃvijjati kho gahapati cakkhudhātu, rūpā ca upekhāṭhāniyā-1. , Cakkhuviññāṇañca,
adukkhamasukhavedanīyaṃ phassaṃ paṭicca uppajjati adukkhamasukhā vedanā. 

Saṃvijjati kho gahapati sotadhātu, saddā ca manāpā, sotaviññāṇañca, sukhavedanīyaṃ
phassaṃ paṭicca uppajjati sukhāvedanā. Saṃvijjati kho gahapati sotadhātu, saddā ca
amanāpā, sotaviññāṇañca, dukkhavedanīyaṃ phassaṃ paṭicca uppajjati dukkhā vedanā.
Saṃvijjati kho gahapati sotadhātu, saddā ca upekhāṭhāniyā, sotaviññāṇañca,
adukkhamasukhavedanīyaṃ phassaṃ paṭicca uppajjati adukkhamasukhā vedanā. 

Saṃvijjati kho gahapati ghānadhātu, gandhā ca manāpā, ghānaviññāṇañca, sukhavedanīyaṃ
phassaṃ paṭicca uppajjati sukhāvedanā. Saṃvijjati kho gahapati ghānadhātu, saddā ca
amanāpā, ghānaviññāṇañca, dukkhavedanīyaṃ phassaṃ paṭicca uppajjati dukkhā vedanā.
Saṃvijjati kho gahapati ghānadhātu, gandhā ca upekhāṭhāniyā, ghānaviññāṇañca,
adukkhamasukhavedanīyaṃ phassaṃ paṭicca uppajjati adukkhamasukhā vedanā. 

Saṃvijjati kho gahapati jivhādhātu, rasā ca manāpā, jivhāviññāṇañca, sukhavedanīyaṃ
phassaṃ paṭicca uppajjati sukhāvedanā. Saṃvijjati kho gahapati jivhādhātu, rasā ca amanāpā,
jivhāviññāṇañca, dukkhavedanīyaṃ phassaṃ paṭicca uppajjati dukkhā vedanā. Saṃvijjati kho
gahapati jivhādhātu, rasā ca upekhāṭhāniyā, jivhāviññāṇañca, adukkhamasukhavedanīyaṃ
phassaṃ paṭicca uppajjati adukkhamasukhā vedanā. 

Saṃvijjati kho gahapati kāyadhātu, phoṭṭhabbā ca manāpā, kāyaviññāṇañca,
sukhavedanīyaṃ phassaṃ paṭicca uppajjati sukhāvedanā. Saṃvijjati kho gahapati kāyadhātu,
phoṭṭhabbā ca amanāpā, kāyaviññāṇañca, dukkhavedanīyaṃ phassaṃ paṭicca uppajjati
dukkhā vedanā. Saṃvijjati kho gahapati kāyadhātu, phoṭṭhabbā ca upekhāṭhāniyā,
kāyaviññāṇañca, adukkhamasukhavedanīyaṃ phassaṃ paṭicca uppajjati adukkhamasukhā
vedanā. 

Saṃvijjati kho gahapati manodhātu, dhammā ca manāpā, manoviññāṇañca, sukhavedanīyaṃ
phassaṃ paṭicca uppajjati sukhāvedanā. Saṃvijjati kho gahapati manodhātu, dhammā ca
amanāpā, manoviññāṇañca, dukkhavedanīyaṃ phassaṃ paṭicca uppajjati dukkhā vedanā.
Saṃvijjati kho gahapati manodhātu, dhammā ca upekhāṭhāniyā, manoviññāṇañca,
adukkhamasukhavedanīyaṃ phassaṃ paṭicca uppajjati adukkhamasukhā vedanā. Ettāvatā
kho gahapati dhātunānattaṃ vuttaṃ bhagavatāti. 

1. 13. 7
Hāliddakānisuttaṃ

130. [PTS Page 115] [\q 115/]      ekaṃ samayaṃ āyasmā mahākaccāno avantīsu viharati
kuraraghare pavatte-2 pabbate, atha kho hāliddakāni-3 gahapati yenāyasmā mahākaccāno
tenupasaṅkami. Upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ
nisinno kho hāliddakāni gahapati āyasmantaṃ mahākaccānaṃ etadavoca: vuttamidaṃ bhante
bhagavatā "dhātunānattaṃ paṭicca uppajjati phassanānattaṃ, phassanānattaṃ paṭicca
uppajjati vedanānānatta" nti. Kathannu kho bhante dhātunānattaṃ paṭicca uppajjati
phassanānattaṃ, phassanānattaṃ paṭicca uppajjati vedanānānattanni. 

Idha gahapati, bhikkhu cakkhunā rūpaṃ disvā manāpaṃ itthetanti pajānāti. Cakkhuviññāṇaṃ
sukhavedanīyañca-4 phassaṃ paṭicca uppajjati sukhā vedanā. Cakkhunā kho paneva-5
rūpaṃ disvā amanāpaṃ itthetantī pajānāti, cakkhuviññāṇaṃ dukkhavedanīyañca phassaṃ
paṭicca uppajjati dukkhā vedanā. Cakkhunā paneva rūpaṃ disvā upekhāṭhānīyaṃ itthetantī
pajānāti. Cakkhuviññāṇaṃ adukkhamasukhavedanīyañca phassaṃ paṭicca uppajjati
adukkhamasukhā vedanā. 

1. Upekkhaṭṭhāniya - syā. Manāpā upekkhāvedaniyā - machasaṃ
2. Kulaghare sampavatto - syā, kulaghare papāte - machasaṃ
3. Hāliddikāni - machasaṃ, sī2. 
4. Sukhavedanīyaṃ, sukhavedanīyaṃ phassaṃ - sīmu. 
5. Panevaṃ - syā. 

[BJT Page 238] [\x 238/]      punacaparaṃ gahapati, bhikkhu sotena saddaṃ sutvā manāpaṃ
itthetanti pajānāti. Cakkhuviññāṇaṃ sukhavedanīyañca phassaṃ paṭicca uppajjati sukhā
vedanā. Soteka kho paneva. Saddaṃ sutvā amanāpaṃ itthetantī pajānāti, sotaviññāṇaṃ
dukkhavedanīyañca phassaṃ paṭicca uppajjati dukkhā vedanā. Sotena paneva saddaṃ disvā
upekhāṭhānīyaṃ itthetantī pajānāti. Sotaviññāṇaṃ adukkhamasukhavedanīyañca phassaṃ
paṭicca uppajjati adukkhamasukhā vedanā. 

Idha gahapati, bhikkhu ghānena gandhaṃ ghāyitvā manāpaṃ itthetanti pajānāti.
Ghānaviññāṇaṃ sukhavedanīyañca phassaṃ paṭicca uppajjati sukhā vedanā. Ghānena kho
paneva gandhaṃ ghāyitvā amanāpaṃ itthetantī pajānāti, ghānaviññāṇaṃ
dukkhavedanīyañca phassaṃ paṭicca uppajjati dukkhā vedanā. Ghānena paneva gandhaṃ
ghāyitvā upekhāṭhānīyaṃ itthetantī pajānāti. Ghānaviññāṇaṃ
adukkhamasukhavedanīyañca phassaṃ paṭicca uppajjati adukkhamasukhā vedanā. 
Idha gahapati, bhikkhu jivhāya rasaṃ sāyitvā manāpaṃ itthetanti pajānāti. Jivhāviññāṇaṃ
sukhavedanīyañca phassaṃ paṭicca uppajjati sukhā vedanā. Jivhāya kho paneva rasaṃ
sāyitvā amanāpaṃ itthetantī pajānāti, jivhāviññāṇaṃ dukkhavedanīyañca phassaṃ paṭicca
uppajjati dukkhā vedanā. Jivhāya paneva rasaṃ sāyitvā upekhāṭhānīyaṃ itthetantī pajānāti.
Jivhāviññāṇaṃ adukkhamasukhavedanīyañca phassaṃ paṭicca uppajjati adukkhamasukhā
vedanā. 

Idha gahapati, bhikkhu kāyena phoṭṭhabbaṃ phusitvā manāpaṃ itthetanti pajānāti.
Cakkhuviññāṇaṃ sukhavedanīyañca phassaṃ paṭicca uppajjati sukhā vedanā. Kāyena kho
paneva phoṭṭhabbaṃ phusitvā amanāpaṃ itthetantī pajānāti, kāyaviññāṇaṃ
dukkhavedanīyañca phassaṃ paṭicca uppajjati dukkhā vedanā. Kāyena paneva phoṭṭhabbaṃ
phusitvā upekhāṭhānīyaṃ itthetantī pajānāti. Kāyaviññāṇaṃ adukkhamasukhavedanīyañca
phassaṃ paṭicca uppajjati adukkhamasukhā vedanā. 

Idha gahapati, bhikkhu manasā dhammaṃ viññāya manāpaṃ itthetanti pajānāti.
Manoviññāṇaṃ [PTS Page 116] [\q 116/]      sukhavedanīyañca phassaṃ paṭicca uppajjati
sukhā vedanā. Manasā kho paneva dhammaṃ viññāya amanāpaṃ itthetantī pajānāti,
manoviññāṇaṃ dukkhavedanīyañca phassaṃ paṭicca uppajjati dukkhā vedanā. Manasā
paneva dhammaṃ viññāya upekhāṭhānīyaṃ itthetantī pajānāti. Manoviññāṇaṃ
adukkhamasukhavedanīyañca phassaṃ paṭicca uppajjati adukkhamasukhā vedanā. 

Evaṃ kho gahapati dhātunānattaṃ paṭicca uppajjati phassanānattaṃ, phassanānattaṃ paṭicca
uppajjati vedanānānattanti. 

1. 13. 8
Nakulapitusuttaṃ

131. Ekaṃ samayaṃ bhagavā bhaggesu viharati suṃsumāragire bhesakalāvane migadāye.
Atha kho nakulapitā gahapati yena bhagavā tenupasaṅkami upasaṅkamitvā bhagavantaṃ
abhivādetvā ekamantaṃ aṭṭhāsi. Ekamantaṃ nisinno kho nakulapitā gahapati bhagavantaṃ
etadavoca: ko nu kho bhante hetu ko paccayo yenamidhekacce sattā diṭṭheva dhamme no
parinibbāyanti. Ko pana bhante hetu ko paccayo yenamidhekacce sattā diṭṭheva dhamme
parinibbāyantīti. 

Santi kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu abhinandati abhivadati ajjhosāya tiṭṭhati, tassa taṃ abhinandato
abhivadato ajjhosāya tiṭṭhato tannissitaṃ viññāṇaṃ hoti tadupādānaṃ. Saupādāno gahapati,
bhikkhu no parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme no
parinibbāyanti. 

[BJT Page 240] [\x 240/]     

Santi ca kho gahapati, cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañca bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi ca kho gahapati, sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Santi kho gahapati, manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, tassa taṃ
anabhinandato anabhivadato anajjhosāya tiṭṭhato na tannissitaṃ viññāṇaṃ hoti na
tadupādānaṃ. Anupādāno gahapati, bhikkhu parinibbāyati. 
Ayaṃ kho gahapati, hetu ayaṃ paccayo yenamidhekacce sattā diṭṭheva dhamme
parinibbāyantī ti. 

1. 13. 9
Lohiccasuttaṃ

132. Ekaṃ samayaṃ āyasmā mahākaccāno avantīsu viharati makkarakaṭe araññakuṭikāyaṃ.
[PTS Page 117] [\q 117/]      atha kho lohiccassa brāhmaṇassa sambahulā antevāsikā
kaṭṭhahārakā mānavakā yenāyasmato mahākaccānassa araññakuṭikā tenupasaṅkamiṃsu,
upasaṅkamitvā parito parito kuṭikāya anucaṅkamanti anuvicaranti uccāsaddā mahāsaddā
kānici kānici selissakāni-1 karontā-2 ime pana muṇḍakā samaṇakā ibhākiṇhā-3
bandhupādāpaccā, imesaṃ bharatakānaṃ sakkatā garukatā mānitā pūjitā apacitāni. 
Atha kho āyasmā mahākaccāno vihārā nikkhamitvā te māṇavake etadavoca: mā vo
māṇavakā-4 saddamakattha, dhammaṃ vo bhāsissāmīti. Evaṃ vutte te māṇavakā tuṇhī
ahesuṃ. Atha kho āyasmā mahākaccāno te māṇavake gāthāhi ajjhabhāsi. 
Siluttamā-5 pubbatarā ahesuṃ
Te brāhmaṇā ye purāṇaṃ sarantī
Guttāni dvārāni surakkhitāni
Ahesuṃ tesaṃ abhibhuyya kodhaṃ. 
-------------------------
1. Seleyyakāni - machasaṃ, syā. Selokassakāni. Aṭṭhakathā. 
2. Karonti - machasaṃ
3. Kaṇhā - machasaṃ, syā
4. Mā mānavakā - machasaṃ, syā. 
5. Sīluttarā - sī2. 

[BJT Page 242. [\x 242/]     ] 

Dhamme ca jhāne ca ratā ahesuṃ
Te brāhmaṇā ye purāṇaṃ saranti
Ime ca-1 vokkamma japāmaseti-2 
Gottena mattā visamaṃ caranti
Kodhābhibhūtā puthu attadaṇḍā-3 
Virajjhamānā tasathāvaresu-4 

Aguttadvārassa bhavanti moghā
Supinova-5 laddhaṃ purisassa cittaṃ
[PTS Page 118] [\q 118/]      anāsakā thaṇḍilasāyikā ca
Pāto sitānañca tayo ca vedā. 
Kharājinaṃ jaṭā paṅko mantā sīlabbataṃ tapo
Kuhakā caṅkadaṇḍā ca udakācamanāni ca
Vaṇṇā ete brāhmaṇānaṃ katakiñcikkhabhāvanā-6. 

Cittañce susamāhitaṃ vippasannamanāvilaṃ
Akhilaṃ sabbabhutesu so maggo brahmapattiyā ti. 

Atha kho te māṇavakā kupitā anattamanā yena lohicco brāhmaṇo tenupasaṅkamiṃsu.
Upasaṅkamitvā lohiccaṃ brāhmaṇaṃ etadavocuṃ: yagghe bhavaṃ jāneyya samaṇo
mahākaccāno brāhmaṇānaṃ mante ekaṃsena apavadati-7 paṭikkosatīti. 

Evaṃ vutte lohicco brāhmaṇo kupito ahosi anattamano. Atha kho lohiccassa brāhmaṇassa
etadahosi: na kho pana me taṃ patirūpaṃ yohaṃ aññadatthu māṇavakānaṃ yevasutvā
samaṇaṃ mahākaccānaṃ akkoseyyaṃ paribhāseyyaṃ-8 yannūnāhaṃ upasaṅkamitvā
puccheyyanti. 

Atha kho lohicco brāhmaṇo tehi māṇavakehi saddhiṃ yenāyasmā mahākaccāno
tonupasaṅkami upasaṅkamitvā [PTS Page 119] [\q 119/]      āyasmatā mahākaccānena
saddhiṃ sammodi. Sammodanīyaṃ kathaṃ sārāṇīyaṃ vītisāretvā ekamantaṃ nisīdi.
Ekamantaṃ nisinno kho lohicco brāhmaṇo āyasmantaṃ mahākaccānaṃ etadavoca:

Āgamaṃsu nu khvidha bho kaccāna, amhākaṃ sambahūlā antevāsikā kaṭṭhahārakā
māṇavakāti? Āgamaṃsu khvidha te brāhmaṇa sambahulā antevāsikā kaṭṭhahārakā
māṇavakāti. Ahu pana bhoto kaccānassa tehi māṇavakehi saddhiṃ kocideva kathāsallāpoti?.
Ahu kho me brāhmaṇa tehi māṇavakehi saddhiṃ kocideva kathāsallāpoti. Yathā
kathampana bhoto kaccānassa tehi māṇavakehi saddhiṃ ahosi kathāsallāpoti? Evaṃ kho me
brāhmaṇa tehi māṇavakehi saddhiṃ ahosi kathā sallāpo. 

1. Ime ca - syā. 
2. Jahāmbhaseti - syā
3. Suputhuttadaṇḍā - syā
4. Sataṇahā taṇhesu - machasaṃ
5. Supinena - sīmu sī-2. 
6. Katākiñcikkhabhāvanā - machasaṃ
7. Asaṃvadati - syā
8. Akkoseyyaṃ virujejhayyaṃ paribhāseyyaṃ - syā. 

[BJT Page 244] [\x 244/]     

Siluttamā pubbatarā ahesuṃ
Te brāhmaṇā, ye purāṇaṃ sarantī
Guttāni dvārāni surakkhitāni
Ahesuṃ tesaṃ abhibhuyya kodhaṃ. 

Dhamme ca jhāne ca ratā ahesuṃ
Te brāhmaṇā ye purāṇaṃ saranti
Ime ca vokkamma japāmaseti
Gottena mattā visamaṃ caranti
Kodhābhibhūtā puthu attadaṇḍā
Virajjhamānā tasathāvaresu

Aguttadvārassa bhavanti moghā
Supinova laddhaṃ purisassa cittaṃ
Anāsakā thaṇḍilasāyikā ca
Pāto sitānañca tayo ca vedā. 
Kharājinaṃ jaṭā paṅko mantā sīlabbataṃ tapo
Kuhakā caṅkadaṇḍā ca udakācamanāni ca
Vaṇṇā ete brāhmaṇānaṃ katakiñcikkhabhāvanā. 

Cittañce susamāhitaṃ vippasannamanāvilaṃ
Akhilaṃ sabbabhutesu so maggo brahmapattiyā ti. 

Evaṃ kho me brāhmaṇa tehi māṇavakehi saddhiṃ ahosi kathā sallāpoti:
Aguttadvāroti bhavaṃ kaccāno āha, kittāvatā nu kho bho kaccāna-1, aguttadvāro hotīti? Idha
brāhmaṇa ekacco cakkhunā rūpaṃ disvā piyarūpe rūpe adhimuccati, appiyarūpe rūpe
vyāpajjati, anupaṭṭhitakāyasati ca-2 viharati parittacetaso, tañca cetovimuttiṃ [PTS Page 120]
[\q 120/]      paññāvimuttiṃ yathābhūtaṃ nappajānāti yatthassa-3 te uppannā pāpakā
akusalā dhammā aparisesā na nirujjhanti. 

Sotena saddaṃ sutvā piyarūpe sadde adhimuccati, appiyarūpe sadde vyāpajjati
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā na nirujjhanti. 
Ghānena gandhaṃ gāyitvā piyarūpe gandhe adhimuccati, appiyarūpe gandhe vyāpajjati
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā na nirujjhanti. 
Jivhāya rasaṃ sāyitvā piyarūpe rase adhimuccati, appiyarūpe rase vyāpajjati
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā na nirujjhanti. 
Kāyena phoṭṭhabbaṃ phusitvā piyarūpe phoṭṭhabbe adhimuccati, appiyarūpe phoṭṭhabbe
vyāpajjati anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā na
nirujjhanti. 
Manasā dhammaṃ viññāya piyarūpe dhamme adhimuccati, appiyarūpe dhamme vyāpajjati
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā na nirujjhanti. Evaṃ
kho brāhmaṇa, aguttadvāro hotīti. . 1. Nū kho kaccāna - sīmu sī2. 
2. Anupaṭṭhitāyasatiyā - syā. Kāyasatiyā - sīmu
3. Sathāssa - syā. 
Idha brāhmaṇa bhikkhu cakkhunā rūpaṃ disvā piyarūpe rūpe nādhimuccati, appiyarūpe
rūpe na vyāpajjati, uppaṭṭhitakāyasati ca viharati appamāṇacetaso, tañca cetovimuttiṃ
paññāvimuttaṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 

Sotena saddaṃ sutvā piyarūpe sadde nādhimuccati, appiyarūpe sadde na vyāpajjati
uppaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Ghānena gandhaṃ gāyitvā piyarūpe gandhe nādhimuccati, appiyarūpe gandhe na vyāpajjati
uppaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Jivhāya rasaṃ sāyitvā piyarūpe rase nādhimuccati, appiyarūpe rase na vyāpajjati
uppaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Kāyena phoṭṭhabbaṃ phusitvā piyarūpe phoṭṭhabbe nādhimuccati, appiyarūpe phoṭṭhabbe
na vyāpajjati uppapaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 
Manasā dhammaṃ viññāya piyarūpe dhamme nādhimuccati, appiyarūpe dhamme na
vyāpajjati uppaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. Evaṃ kho brāhmaṇa, guttadvāro hotīti. 

Acchariyaṃ bho kaccāna, abbhutaṃ bho kaccāna, [PTS Page 121] [\q 121/]      yāvañcidaṃ
bhotā kaccānena guttadvārova samāno guttadvāroti akkhāto. Abhikkantaṃ bho kaccāna,
abhikkantaṃ bho kaccāna, seyyathāpi bho kaccāna, nikkujjitaṃ vā ukkujjeyya, paṭicchannaṃ
vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya
cakkhumanto rūpāni dakkhintīti: evameva bhotā kaccānena anekapariyāyena dhammo
pakāsito. 

[BJT Page 246] [\x 246/]     

Esāhaṃ bho kaccāna, taṃ bhagavantaṃ saraṇaṃ gacchāmi dhammañca bhikkhusaṅghañca,
upāsakaṃ maṃ bhavaṃ kaccāno dhāretu ajjatagge pāṇupetaṃ saraṇaṃ gataṃ. Yathā ca
bhavaṃ kaccāno makkarakaṭe upāsakakulāni upasaṅkamati, evameva lohiccakulaṃ
upasaṅkamatu. Tattha ye māṇavakā vā māṇavikā vā bhagavantaṃ kaccānaṃ abhivādessanti
paccupaṭṭhissanti āsanaṃ vā udakaṃ vā dassanti tesaṃ taṃ bhavissati dīgharattaṃ hitāya
sukhāyāti. 

1. 13. 10
Verahaccānisuttaṃ

133. Ekaṃ samayaṃ āyasmā udāyi kāmaṇḍāyaṃ viharati todeyyassa brāhmaṇassa
ambavane. Atha kho verahaccānigottāya brāhmaṇiyā antevāsī māṇavako yenāyasmā udāyi.
Tenupasaṅkami. Upasaṅkamitvā āyasmatā udāyinā saddhiṃ sammodi, sammodanīyaṃ
kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinnaṃ kho taṃ māṇavakaṃ
āyasmā udāyī dhammiyā kathāya sandessesi samādapesi samuttejesi sampahaṃsesi. 

Atha kho so māṇavako āyasmatā udāyinā dhammiyā kathāya sandassito samādapito
samuttejito sampahaṃsito uṭṭhāyāsanā yena verahaccānigottā brāhmaṇī tenupasaṅkami.
Upasaṅkamitvā verahaccānigottaṃ brāhmaṇīṃ etadavoca; yagghe bhoti jāneyyāsi-2 samaṇo
udāyī dhammaṃ deseti ādikalyāṇaṃ majjhekalyāṇaṃ pariyosānakalyāṇaṃ [PTS Page 122]
[\q 122/]      sātthaṃ savyañjanaṃ kevalaparipuṇṇaṃ parisuddhaṃ brahmacariyaṃ
pakāsetīti. 

Tena hi tvaṃ māṇavaka, mama vacanena samaṇaṃ udāyiṃ nimantehi svātanāya bhattenāti.
Evaṃ bhotīti kho so māṇavako verahaccānigottāya brāhmaṇiyā paṭissutvā yenāyasmā udāyi
tenupasaṅkami, upasaṅkamitvā āyasmantaṃ udāyiṃ etadavoca: adhivāsetu kira bhavaṃ
udāyī amhākaṃ ācariyabhariyāya verahaccānigottāya brāhmaṇiyā svātanāya bhattanti.
Adhivāsesi kho āyasmā udāyī tuṇhibhāvena. 

1. Makkarakate- machasaṃ
2. Jāneyya - sīmu, syā [PTS] sī 2. 

[BJT Page 248] [\x 248/]     
Atha kho āyasmā udāyī tassā rattiyā accayena pubbaṇhasamayaṃ nivāsetvā
pattacīvaramādāya yena verahaccānigottāya brāhmaṇiyā nivesanaṃ tenupasaṅkami,
upasaṅkamitvā paññatte āsane nisīdi. Atha kho verahaccānigottā brāhmaṇī āyasmantaṃ
udāyiṃ paṇitena khādanīyena bhojanīyena sahatthā santappesi sampavāresi. Atha kho
verahaccānigottā brāhmaṇī āyasmantaṃ udāyiṃ bhuntāviṃ onītapattapāṇiṃ pādukā ārohitvā
ucce āsane nisīditvā sīsaṃ oguṇṭhitā-1 āyasmantaṃ udāyiṃ etadavoca: bhaṇa samaṇa,
dhammanti. Bhavissati bhagini samayoti vatvā uṭṭhāyāsanā pakkami. 2

Dutiyampi kho so māṇavako yenāyasmā udāyī tenupasaṅkami, upasaṅkamitvā āyasmatā
udāyinā saddhiṃ sammodi. Sammodanīyaṃ kathaṃ sārāṇīyaṃ vītisāretvā ekamantaṃ nisīdi. 

Ekamantaṃ nisinnaṃ kho taṃ māṇavakaṃ āyasmā udāyī dhammiyā kathāya sandassesi,
samādapesi, samuttejesi, sampahaṃsesi. Dutiyampi kho so māṇavako āyasmatā udāyinā
dhammiyā kathāya sandassito samādapito samuttejito sampahaṃsito uṭṭhāyāsanā yena
verahaccānigottā brāhmaṇi tenupasaṅkami. Upasaṅkamitvā verahaccānigottaṃ brāhmaṇiṃ
etadavoca: yagghe hoti jāneyyāsi, samaṇo udāyī dhammaṃ deseti ādikalayāṇaṃ
majjhekalyāṇaṃ [PTS Page 123] [\q 123/]      pariyosānakalyāṇaṃ sātthaṃ savyañjanaṃ
kevalaparipuṇṇaṃ parisuddhaṃ brahmacariyaṃ pakāsetīti. Evamevaṃ pana tvaṃ māṇavaka
samaṇassa udāyissa vaṇṇaṃ bhāsasi, samaṇo panudāyī-3 bhaṇa samaṇa dhammanti vutto
samāno bhavissati bhagini samayoti vatvā uṭṭhāyāsanā vihāraṃ pakkantoti. 

Tathā hi pana tvaṃ hoti pādukā ārohitvā ucce āsane nisīditvā sīsaṃ oguṇṭhitā etadavoca:
bhaṇa samaṇa dhammanti, dhammagaruno hi te bhavanto dhammagāravāti. Tena hi tvaṃ
māṇavaka, mama vacanena samaṇaṃ udāyiṃ nimantehi svātanāya bhattenāti. Evaṃ bhotīti
kho so māṇavako verahaccānigottāya brāhmaṇiyā paṭissutvā yenāyasmā udāyī
tenupasaṅkami, upasaṅkamitvā āyasmantaṃ udāyiṃ etadavoca:

Adhivāsesi kira bhavaṃ udāyī amhākaṃ ācariyabhariyāya verahaccāni gottāya brāhmaṇiyā
svātanāya bhattanti. Adhivāsesi kho āyasmā udāyī tuṇhībhāvena. Atha kho āyasmā udāyī
tassā rattiyā accayena pubbaṇhasamayaṃ nivāsetvā pattacīvaramādāya yena
verahaccānigottāya brāhmaṇiyā nivesanaṃ tenupasaṅkami, upasaṅkamitvā paññatte āsane
nisīdi. Atha kho verahaccānigottā brāhmaṇī āyasmantaṃ udāyiṃ paṇītena khādanīyena
bhojanīyena sahatthā santappesi, sampavāresi, atha kho verahaccānigottā brāhmaṇi
āyasmantaṃ udāyiṃ bhuttāviṃ onītapattapāṇiṃ pādukā oruhitvā nīce āsane nisīditvā sīsaṃ
vivaritvā āyasmantaṃ udāyiṃ etadavoca: 
1. Oguṇaṭhitvā - syā. 

2. Pakkāmi - syā
3. Udāyiṃ - syā. 

[BJT Page 250] [\x 250/]      kisminnu kho bhante, sati arahanto sukhadukkhaṃ paññāpentī?
Kismiṃ asati arahanto sukhadukkhaṃ na paññāpentīti?

Cakkhusmiṃ kho bhagini sati arahanto sukhadukkhaṃ paññāpenti, cakkhusmiṃ asati
arahanto sukhadukkhaṃ [PTS Page 124] [\q 124/]      na paññāpenti. 
Sotasmiṃ kho bhagini sati arahanto sukhadukkhaṃ paññāpenti, sotasmiṃ asati arahanto
sukhadukkhaṃ na paññāpenti. 
Ghānasmiṃ kho bhagini sati arahato sukhadukkhaṃ paññāpenti, kho bhagini sati arahanto
sukhadukkhaṃ paññāpenti, ghānasmiṃ asati arahato sukhadukkhaṃ na paññāpenti.
Jivhāsmiṃ asati arahanto sukhadukkhaṃ na paññāpenti. 
Kāyasmiṃ kho bhagini sati arahanto sukhadukkhaṃ paññāpenti, kāyasmiṃ asati arahanto
sukhadukkhaṃ na paññāpenti. 
Manasmiṃ kho bhagini sati arahanto sukhadukkhaṃ paññāpenti, manasmiṃ asati arahanto
sukhadukkhaṃ na paññāpentīti. 

Evaṃ vutte verahaccānigottā brāhmaṇi āyasmantaṃ udāyiṃ etadavoca: abhikkantaṃ bhante,
abhikkantaṃ bhante seyyathāpi bhante nikkujjitaṃ vā ukkujjeyya, paṭicchannaṃ vā
vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya
cakkhumanto rūpāni dakkhintīti. Evamevaṃ ayyena udāyinā anekapariyāyena dhammo
pakāsito, esāhaṃ ayya udāyi-1 taṃ bhagavantaṃ-2 saraṇaṃ gacchāmi dhammañca
bhikkhusaṅghañca, upāsikaṃ maṃ ayyo udāyi dhāretu ajjatagge pāṇupetaṃ saraṇaṃ gatanti. 

Gahapativaggo terasamo. 

Tatruddānaṃ:

Vesālī vajji nālandā bhāradvāja soṇa ghositā
Hāliddako nakulapitā lohicco verahaccānīti. 

1. Bhante, udāyi - syā
2. Bhavantaṃ - syā. 

[BJT Page 252] [\x 252/]     
14. Devadahavaggo
1. 14. 1
Devadahasuttaṃ

134. Ekaṃ samayaṃ bhagavā sakkesu viharati devadahaṃ nāma sakyānaṃ nigamo. Tatra kho
bhagavā bhikkhū āmantesi: nāhaṃ bhikkhave sabbesaññeva bhikkhūnaṃ chasu
phassāyatanesu [PTS Page 125] [\q 125/]      appamādena karaṇīyanti vadāmi. Na ca
panāhaṃ bhikkhave sabbesaññeva bhikkhūnaṃ chasu phassāyatanesu nāppamādena
karaṇīyanti vadāmi. 

Ye te bhikkhave bhikkhū arahanto khīṇāsavā vusitavanno katakaraṇīyā ohitabhārā
anuppattasadatthā parikkhiṇabhavasaññojanā sammadaññā vimuttā, tesāhaṃ bhikkhave
bhikkhūnaṃ chasu phassāyatanesu nāppamādena karaṇīyanti vadāmi. Taṃ kissa hetu, kataṃ
tesaṃ appamādena, abhabbā te pamajjituṃ. 

Ye ca kho tehi bhikkhave bhikkhū sekhā appattamānasā anuttaraṃ yogakkhemaṃ
patthayamānā viharanti, tesāhaṃ bhikkhave bhikkhūnaṃ chasu phassāyatanesu appamādena
karaṇīyanti vadāmi. Taṃ kissa hetuṃ, 

Santi bhikkhave cakkhuviññeyyā rūpā manoramāpi amanoramāpi, tyāssa phussa phussa
cittaṃ na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ,
upaṭṭhitā sati apammuṭṭhā, -1 passaddho kāyo asāraddho, samāhitaṃ cittaṃ ekaggaṃ, imaṃ
khvāhaṃ bhikkhave appamādaphalaṃ sampassamāno tesaṃ bhikkhūnaṃ chasu
phassāyatanesu appamādena karaṇīyanti vadāmi. 

Santi bhikkhave sotaviññeyyā saddā manoramāpi amanoramāpi, tyāssa phussa phussa cittaṃ
na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ, upaṭṭhitā sati
apammuṭṭhā, passaddho kāyo asāraddho, samāhitaṃ cittaṃ ekaggaṃ, imaṃ khvāhaṃ
bhikkhave appamādaphalaṃ sampassamāno tesaṃ bhikkhūnaṃ chasu phassāyatanesu
appamādena karaṇīyanti vadāmi. 
Santi bhikkhave ghānaviññeyyā gandhā manoramāpi amanoramāpi, tyāssa phussa phussa
cittaṃ na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ,
upaṭṭhitā sati apammuṭṭhā, passaddho kāyo asāraddho, samāhitaṃ cittaṃ ekaggaṃ, imaṃ
khvāhaṃ bhikkhave appamādaphalaṃ sampassamāno tesaṃ bhikkhūnaṃ chasu
phassāyatanesu appamādena karaṇīyanti vadāmi. 
Santi bhikkhave jivhāviññeyyā rasā manoramāpi amanoramāpi, tyāssa phussa phussa cittaṃ
na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ, upaṭṭhitā sati
apammuṭṭhā, passaddho kāyo asāraddho, samāhitaṃ cittaṃ ekaggaṃ, imaṃ khvāhaṃ
bhikkhave appamādaphalaṃ sampassamāno tesaṃ bhikkhūnaṃ chasu phassāyatanesu
appamādena karaṇīyanti vadāmi. 
Santi bhikkhave kāyaviññeyyā phoṭṭhabbā manoramāpi amanoramāpi, tyāssa phussa
phussa cittaṃ na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ,
upaṭṭhitā sati apammuṭṭhā, passaddho kāyo asāraddho, samāhitaṃ cittaṃ ekaggaṃ, imaṃ
khvāhaṃ bhikkhave appamādaphalaṃ sampassamāno tesaṃ bhikkhūnaṃ chasu
phassāyatanesu appamādena karaṇīyanti vadāmi. 
Santi bhikkhave manoviññeyyā dhammā manoramāpi amanoramāpi, tyāssa phussa phussa
cittaṃ na pariyādāya tiṭṭhanti. Cetaso apariyādānā āraddhaṃ hoti viriyaṃ asallīnaṃ,
upaṭṭhitā sati apammuṭṭhā, -1 passaddho kāyo asāraddho, samāhitaṃ cittaṃ ekaggaṃ, imaṃ
khvāhaṃ bhikkhave appamādaphalaṃ sampassamāno tesaṃ bhikkhūnaṃ chasu
phassāyatanesu appamādena karaṇīyanti vadāmi. 

1. Appamuṭṭha - sī 2, syā. Asammuṭṭhā - machasaṃ. 

[BJT Page 254] [\x 254/]     
1. 14. 2
Khaṇasuttaṃ

135. [PTS Page 126] [\q 126/]      lābhā vo bhikkhave, suladdhaṃ vo bhikkhave, khaṇo vo
paṭiladdho brahmacariyāvāsāya. Diṭṭhā mayā bhikkhave cha phassāyatanikā nāma nirayā.
Tattha yaṃ kiñci cakkhunā rūpaṃ passati aniṭṭharūpaṃ yeva passati no iṭṭharūpaṃ
akantarūpaññeva passati no kantarūpaṃ amanāparūpaññeva passati no manāparūpaṃ. 

Yaṃ kiñci sotena saddaṃ suṇāti aniṭṭharūpaṃ yeva passati no iṭṭharūpaṃ akantarūpaññeva
passati no kantarūpaṃ amanāparūpaññeva passati no manāparūpaṃ. Yaṃ kiñci ghānena
gandhaṃ ghāyati aniṭṭharūpaṃ yeva passati no iṭṭharūpaṃ akantarūpaññeva passati no
kantarūpaṃ amanāparūpaññeva passati no manāparūpaṃ. Yaṃ kiñci jivhāya rasaṃ sāyati
aniṭṭharūpaṃ yeva passati no iṭṭharūpaṃ akantarūpaññeva passati no kantarūpaṃ
amanāparūpaññeva passati no manāparūpaṃ. Yaṃ kiñci kāyena phoṭṭhabbaṃ phusati
aniṭṭharūpaṃ yeva passati no iṭṭharūpaṃ akantarūpaññeva passati no kantarūpaṃ
amanāparūpaññeva passati no manāparūpaṃ. Yaṃ kiñci manasā dhammaṃ vijānāti
aniṭṭharūpaṃ yeva vijānāti no iṭṭharūpaṃ akantarūpaññeva vijānāti no kantarūpaṃ
amanāparūpaññeva vijānāti no manāparūpaṃ. 
Lābhā vo bhikkhave, suladdhaṃ vo bhikkhave, khaṇo vo paṭiladdho brahmacariyavāsāya.
Diṭṭhā mayā bhikkhave cha phassāyatanikā nāma saggā. Tattha yaṃ kiñci cakkhunā rūpaṃ
passati iṭṭharūpaṃ yeva passati no aniṭṭharūpaṃ, kantarūpaññeva passati no akantarūpaṃ,
manāparūpaññeva passati no amanāparūpaṃ. 

Yaṃ kiñci sotena saddaṃ suṇāti iṭṭharūpaṃ yeva passati no aniṭṭharūpaṃ, kantarūpaññeva
passati no akantarūpaṃ, manāparūpaññeva passati no amanāparūpaṃ. Yaṃ kiñci ghānena
gandhaṃ ghāyati iṭṭharūpaṃ yeva passati no aniṭṭharūpaṃ, kantarūpaññeva passati no
akantarūpaṃ, manāparūpaññeva passati no amanāparūpaṃ. Yaṃ kiñci jivhāya rasaṃ sāyati
iṭṭharūpaṃ yeva passati no aniṭṭharūpaṃ, kantarūpaññeva passati no akantarūpaṃ,
manāparūpaññeva passati no amanāparūpaṃ. Yaṃ kiñci kāyena phoṭṭhabbaṃ phusati
iṭṭharūpaṃ yeva passati no aniṭṭharūpaṃ, kantarūpaññeva passati no akantarūpaṃ,
manāparūpaññeva passati no amanāparūpaṃ. Yaṃ kiñci manasā dhammaṃ vijānāti
iṭṭharūpaññeva vijānāti no aniṭṭharūpaṃ, kantarūpaññeva passati no akantarūpaṃ,
manāparūpaññeva passati no amanāparūpaṃ. Lābhā vo bhikkhave, suladdhaṃ vo bhikkhave,
khaṇo vo paṭiladdho brahmacariyavāsāyāti. 

1. 14. 3
Sagayhasuttaṃ
136. Rūpārāmā bhikkhave devamanussā rūparatā rūpasammuditā-1
rūpavipariṇāmavirāganirodhā dukkhā bhikkhave devamanussā viharanti. 

Saddārāmā bhikkhave devamanussā saddāratā saddasammuditā
saddāvipariṇāmavirāganirodhā dukkhā bhikkhave devamanussā viharanti. 
Gandhārāmā bhikkhave devamanussā gandhāratā gandhasammuditā
gandhāvipariṇāmavirāganirodhā dukkhā bhikkhave devamanussā viharanti. 
Rasārāmā bhikkhave devamanussā rasāratā rasasammuditā rasāvipariṇāmavirāganirodhā
dukkhā bhikkhave devamanussā viharanti. 
Phoṭṭhabbārāmā bhikkhave devamanussā phoṭṭhabbāratā phoṭṭhabbasammuditā
phoṭṭhabbāvipariṇāmavirāganirodhā dukkhā bhikkhave devamanussā viharanti. 
Dhammārāmā bhikkhave [PTS Page 127] [\q 127/]      devamanussā dhammāratā
dhammasammuditā dhammavipariṇāmavirāganirodhā dukkhā bhikkhave devamanussā
viharanti. 

1. Rūpasamuditā - sīmu syā, sī 1. 2. 

[BJT Page 256] [\x 256/]     

Tathāgato ca kho bhikkhave arahaṃ sammāsambuddho rūpānaṃ samudayañca atthagamañca
assādañca ādīnavañca nissaraṇañca yathābhūtaṃ viditvā na rūparāmo na rūparato na
rūpasammudito, rūpavipariṇāmavirāganirodhā sukho-1 bhikkhave tathāgato viharati. 
Saddānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na saddārāmo na saddārato na saddasammudito, saddāvipariṇāmavirāganirodhā
sukho bhikkhave tathāgato viharati. 
Gandhānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na gandharāmo na gandharato na gandhasammudito,
gandhavipariṇāmavirāganirodhā sukho bhikkhave tathāgato viharati. 
Rasānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na rasārāmo na rasarato na rasasammudito, rasavipariṇāmavirāganirodhā sukho
bhikkhave tathāgato viharati. 
Phoṭṭhabbānaṃ samudayañca atthagamañca assādañca ādīnavañca nissaraṇañca
yathābhūtaṃ viditvā na phoṭṭhabbārāmo na phoṭṭhabbarato na phoṭṭhabbasammudito,
phoṭṭhabbavipariṇāmavirāganirodhā sukho bhikkhave tathāgato viharati. 
Dhammānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na dhammārāmo na dhammarato na dhammasammudito,
dhammavipariṇāmavirāganirodhā sukho bhikkhave tathāgato viharatīti. Idaṃ vatvā sugato
athāparaṃ etadavoca satthā:
Rūpā saddā rasā gandhā phassā dhammā ca kevalā
Iṭṭhā kantā manāpā ca yāvatatthīti vuccati. 

Sadevakassa lokassa ete vo sukhasammatā
Yattha ceto nirujjhanti taṃ tesaṃ dukkhasammataṃ

Sukhanti-2 diṭṭhamariyehi sakkāyassuparodhanaṃ-3 
Paccanīkamidaṃ hoti sabbalokena passataṃ-4. 

Yaṃ pare sukhato āhu tadariyā āhu dukkhato
Yaṃ pare dukkhato āhu tadariyā sukhato vidū. 

Passa dhammaṃ durājānaṃ sammūḷehattha aviddasū
Nivutānaṃ tamo hoti andhakāro apassataṃ, 

[PTS Page 128] [\q 128/]      satañca vivaṭaṃ hoti āloko passatāmiva
Santike na vijānanti magā-5 dhammassa akovidā. 

Bhavarāgaparetehi bhavasotānusārihi-6 
Māradheyyānupannehi nāyaṃ dhammo susammudho. 

Ko nu aññatra mariyehi padaṃ sambuddhamarahati. 
Yampadaṃ sammadaññāya parinibbanti anāsavāti. 

1. Sukhaṃ - sīmu
2. Sukhaṃ - machasaṃ, sukhañca - syā
3. Sakkāyassanirodhanaṃ - machasaṃ
4. Dassanaṃ - sī, 1, 2
5. Maggā - syā
6. Bhavarāgānusārihi - sī 1, 2. 

[BJT Page 258] [\x 258/]     

1. 14. 4
Gayhasuttaṃ

137. Rūpārāmā bhikkhave devamanussā rūparatā rūpasammuditā
rūpavipariṇāmavirāganirodhā dukkhā bhikkhave devamanussā viharanti. 
Saddārāmā bhikkhave devamanussā saddāratā saddasammuditā
saddavipariṇāmavirāganirodhā dukkhā bhikkhave devamanussā viharanti. 
Gandhārāmā bhikkhave devamanussā gandhāratā gandhasammuditā
gandhavipariṇāmavirāganirodhā dukkhā bhikkhave devamanussā viharanti. 
Rasārāmā bhikkhave devamanussā rasāratā rasasammuditā rasavipariṇāmavirāganirodhā
dukkhā bhikkhave devamanussā viharanti. 
Phoṭṭhabbārāmā bhikkhave devamanussā phoṭṭhabbāratā phoṭṭhabbasammuditā
phoṭṭhabbavipariṇāmavirāganirodhā dukkhā bhikkhave devamanussā viharanti. 
Dhammārāmā bhikkhave devamanussā dhammāratā dhammasammuditā
dhammavipariṇāmavirāganirodhā dukkhā bhikkhave devamanussā viharanti. 

Tathāgato bhikkhave arahaṃ sammāsambuddho rūpānaṃ samudayañca atthagamañca
assādañca ādīnavañca nissaraṇañca yathābhūtaṃ viditvā na rūpārāmo na rūparato na
rūpasammudito, rūpavipariṇāmavirāganirodhā sukho-1 bhikkhave tathāgato viharati.
Saddānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na saddārāmo na saddārato na saddasammudito, saddavipariṇāmavirāganirodhā
sukho bhikkhave tathāgato viharati. 
Gandhānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na gandhārāmo na gandharato na gandhasammudito,
gandhavipariṇāmavirāganirodhā sukho bhikkhave tathāgato viharati. 
Rasānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na rasārāmo na rasarato na rasasammudito, rasavipariṇāmavirāganirodhā sukho
bhikkhave tathāgato viharati. 
Phoṭṭhabbānaṃ samudayañca atthagamañca assādañca ādīnavañca nissaraṇañca
yathābhūtaṃ viditvā na phoṭṭhabbārāmo na phoṭṭhabbarato na phoṭṭhabbasammudito,
phoṭṭhabbavipariṇāmavirāganirodhā sukho bhikkhave tathāgato viharati. 
Dhammānaṃ samudayañca atthagamañca assādañca ādīnavañca nissaraṇañca yathābhūtaṃ
viditvā na dhammārāmo na dhammarato na dhammasammudito,
dhammavipariṇāmavirāganirodhā sukho bhikkhave tathāgato viharatīti. 

1. 14. 5
Palāsasuttaṃ

138. Yaṃ bhikkhave na tumhākaṃ, taṃ pajahatha. Taṃ vo pahīnaṃ hitāya sukhāya bhavissati.
Kiñca bhikkhave na tumhākaṃ?

Cakkhuṃ bhikkhave na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. 
Sotaṃ na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Ghānaṃ na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Jivhā na [PTS Page 129] [\q 129/]      tumhākaṃ, taṃ pajahatha. Sā vo pahīnaṃ hitāya
sukhāya bhavissati. 
Kāyo na tumhākaṃ, taṃ pajahatha. Taṃ vo pahīnaṃ hitāya sukhāya bhavissati. 
Mano na tumhākaṃ, taṃ pajahatha. So vo pahīnaṃ hitāya sukhāya bhavissati. 

Seyyathāpi bhikkhave yaṃ imasmiṃ jetavane tiṇakaṭṭhasākhapalāsaṃ, taṃ jano hareyya vā
ḍaheyya vā yathāpaccayaṃ vā kareyya. Api nu tumhākaṃ evamassa, amhe jano harati vā
ḍahati vā yathāpaccaṃ vā karotīti. No hetaṃ bhante. Taṃ kissa hetu? Na hi no etaṃ bhante
attā vā attaniyaṃ vāti. Evameva kho bhikkhave cakkhu na tumhākaṃ, taṃ pajahatha. Taṃ vo
pahīnaṃ hitāya sukhāya bhavissati. Sotaṃ na tumhākaṃ, taṃ pajahatha. Taṃ vo pahīnaṃ
hitāya sukhāya bhavissati. Ghānaṃ na tumhākaṃ, taṃ pajahatha. Taṃ vo pahīnaṃ hitāya
sukhāya bhavissati. Jivhā na tumhākaṃ, taṃ pajahatha. Taṃ vo pahīnaṃ hitāya sukhāya
bhavissati. Kāyo na tumhākaṃ, taṃ pajahatha. Taṃ vo pahīnaṃ hitāya sukhāya bhavissati.
Mano na tumhākaṃ, taṃ pajahatha, so vo pahīno hitāya sukhāya bhavissatīti. 

[BJT Page 260] [\x 260/]     
1. 14. 6
Dutiyapalāsasuttaṃ

139. Yaṃ bhikkhave na tumhākaṃ, taṃ pajahatha. Taṃ vo pahīnaṃ hitāya sukhāya bhavissati.
Kiñca bhikkhave na tumhākaṃ?

Rūpā bhikkhave na tumhākaṃ, te pajahatha. Te vo pahīnā hitāya sukhāya bhavissati. 
Saddā na tumhākaṃ, te pajahatha. Te vo pahīnā hitāya sukhāya bhavissati. 
Gandhā na tumhākaṃ, te pajahatha. Te vo pahīnā hitāya sukhāya bhavissati. 
Rasā na tumhākaṃ, te pajahatha. Te vo pahīnā hitāya sukhāya bhavissati. 
Phoṭṭhabbā na tumhākaṃ, te pajahatha. Te vo pahīnā hitāya sukhāya bhavissati. 
Dhammā na tumhākaṃ, te pajahatha. Te vo pahīnā hitāya sukhāya bhavissati. 

Seyyathāpi bhikkhave yaṃ imasmiṃ jetavane tiṇakaṭṭhasākhapalāsaṃ, taṃ jano hareyya vā
ḍaheyya vā yathāpaccayaṃ vā kareyya. Api nu tumhākaṃ evamassa: amhe jano harati vā
ḍahati vā yathāpaccaṃ vā karotīti. No hetaṃ bhante. Taṃ kissa hetu? Na hi no etaṃ bhante
attā vā attanīyaṃ vāti. Evameva kho bhikkhave rūpā na tumhākaṃ, te pajahatha. Te vo
pahīnā hitāya sukhāya bhavissanti. Saddā na tumhākaṃ, te pajahatha. Te vo pahīnā hitāya
sukhāya bhavissati. Gandhā na tumhākaṃ, te pajahatha. Te vo pahīnā hitāya sukhāya
bhavissati. Rasā na tumhākaṃ, te pajahatha. Te vo pahīnā hitāya sukhāya bhavissati.
Phoṭṭhabbā na tumhākaṃ, te pajahatha. Te vo pahīnā hitāya sukhāya bhavissati. Dhammā
na tumhākaṃ, te pajahatha, te vo pahīnā hitāya sukhāya bhavissantīti. 

1. 14. 7
Ajjhattaaniccasuttaṃ

140. Cakkhuṃ bhikkhave aniccaṃ, yopi hetu yopi paccayo cakkhussa uppādāya sopi anicco.
Aniccasambhūtaṃ bhikkhave cakkhuṃ kuto niccaṃ bhavissati. 
[PTS Page 130] [\q 130/]      sotaṃ aniccaṃ, yopi hetu yopi paccayo sotassa uppādāya sopi
anicco. Aniccasambhūtaṃ bhikkhave sotaṃ kuto niccaṃ bhavissati. 
Ghānaṃ aniccaṃ, yopi hetu yopi paccayo ghānassa uppādāya sopi anicco. Aniccasambhūtaṃ
bhikkhave ghānaṃ kuto niccaṃ bhavissati. 
Jivhā aniccā, yopi hetu yopi paccayo jivhāya uppādāya sopi anicco. Aniccasambhūtā
bhikkhave jivhā kuto niccā bhavissati. 
Kāyo anicco, yopi hetu yopi paccayo kāyassa uppādāya sopi anicco. Aniccasambhūto
bhikkhave kāyo kuto nicco bhavissati. 
Mano anicco, yopi-1 hetu yopi paccayo manassa uppādāya sopi anicco. Aniccasambhūto
bhikkhave mano kuto nicco bhavissati. 

Evaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ bhikkhu sutavā ariyasāvako kāyasmimpi nibbindati, phoṭṭhabbesupi nibbindati,
kāyaviññāṇepi nibbindati, kāyasamphassepi nibbindati, yampidaṃ kāyasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. Evaṃ bhikkhu
sutavā ariyasāvako manasmimpi nibbindati, dhammesupi nibbindati, manoviññāṇepi
nibbindati, manosamphassepi nibbindati, yampidaṃ manosamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati. Nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti, vusitaṃ
brahmacariyaṃ kataṃ karaṇīyaṃ, nāparaṃ itthattāyāti pajānātīti. 
1. Yopi bhikkhave - ma
2. Bhavissatīti - syā. 

[BJT Page 262] [\x 262/]     
1. 14. 8
Ajjhattadukkhasuttaṃ

141. Cakkhuṃ bhikkhave dukkhaṃ, yopi hetu yopi paccayo cakkhussa uppādāya sopi
dukkho. Dukkhasambhūtaṃ bhikkhave cakkhuṃ kuto sukhaṃ bhavissati. 
Sotaṃ dukkhaṃ, yopi hetu yopi paccayo sotassa uppādāya sopi dukkho. Dukkhasambhūtaṃ
bhikkhave sotaṃ kuto sukhaṃ bhavissati. 
Ghānaṃ dukkhaṃ, yopi hetu yopi paccayo ghānassa uppādāya sopi dukkho.
Dukkhasambhūtaṃ bhikkhave ghānaṃ kuto sukhaṃ bhavissati. 
Jivhā dukkhā, yopi hetu yopi paccayo jivhāya uppādāya sopi dukkho. Dukkhasambhūtā
bhikkhave jivhā kuto sukhā bhavissati. 
Kāyo dukkho, yopi hetu yopi paccayo kāyassa uppādāya sopi dukkho. Dukkhasambhūto
bhikkhave kāyo kuto sukhā bhavissati. 
Mano dukkho, yopi hetu yopi paccayo manassa uppādāya sopi dukkho. Dukkhasambhūto
bhikkhave mano kuto nicco bhavissati. 

Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

1. 14. 9
Ajjhattaanattasuttaṃ
142. Cakkhuṃ bhikkhave anattā yopi hetu yopi paccayo cakkhussa uppādāya sopi anattā.
Anattasambhūtaṃ bhikkhave cakkhuṃ kuto attā bhavissati. 
Sotaṃ anattā, yopi hetu yopi paccayo sotassa uppādāya sopi anattā. Anattasambhūtaṃ
bhikkhave sotaṃ kuto attā bhavissati. 
Ghānaṃ anattā, yopi hetu yopi paccayo ghānassa uppādāya sopi anattā. Anattasambhūtaṃ
bhikkhave ghānaṃ kuto attā bhavissati. 
Jivhā anattā, yopi hetu yopi paccayo jivhāya uppādāya sopi anattā. Anattasambhūtā
bhikkhave jivhā kuto attā bhavissati?. 
Kāyo anattā, yopi hetu yopi paccayo kāyassa uppādāya sopi anattā. Anattasambhūto
bhikkhave kāyo kuto attā bhavissati. 
Mano anattā, yopi hetu yopi paccayo manassa [PTS Page 131] [\q 131/]      uppādāya sopi
anattā. Anattasambhūto bhikkhave mano kuto attā bhavissati. 

Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

1. 14. 10
Bāhiraaniccasuttaṃ
143. Rūpā bhikkhave aniccā, yopi hetu yopi paccayo rūpānaṃ uppādāya sopi anicco.
Aniccasambhūtā bhikkhave rūpā kuto niccā bhavissanti. 
Saddā aniccā, yopi hetu yopi paccayo saddānaṃ uppādāya sopi anicco. Aniccasambhūtā
bhikkhave saddā kuto niccā bhavissanti. 
Gandhā aniccā, yopi hetu yopi paccayo gandhānaṃ uppādāya sopi anicco. Aniccasambhūtā
bhikkhave gandhā kuto niccā bhavissanti. 
Rasā aniccā, yopi hetu yopi paccayo rasānaṃ uppādāya sopi anicco. Aniccasambhūtā
bhikkhave rasā kuto niccā bhavissanti. 
Phoṭṭhabbā aniccā, yopi hetu yopi paccayo phoṭṭhabbānaṃ uppādāya sopi anicco.
Aniccasambhūto bhikkhave phoṭṭhabbā kuto nicco bhavissanti. 
Dhammā aniccā, yopi hetu yopi paccayo dhammānaṃ uppādāya sopi anicco.
Aniccasambhūtā bhikkhave dhammā kuto niccā bhavissanti. 

[BJT Page 264] [\x 264/]     

Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

1. 14. 11
Bāhiradukkhasuttaṃ

144. Rūpā bhikkhave dukkhā, yopi hetu yopi paccayo rūpānaṃ uppādāya sopi dukkho.
Dukkhasambhūtā bhikkhave rūpā kuto sukhā bhavissanti. 
Saddā dukkhā, yopi hetu yopi paccayo saddānaṃ uppādāya sopi dukkho. Dukkhasambhūtā
bhikkhave saddā kuto sukhā bhavissanti. 
Gandhā dukkhā, yopi hetu yopi paccayo gandhānaṃ uppādāya sopi dukkho.
Dukkhasambhūtā bhikkhave gandhā kuto sukhā bhavissanti. 
Rasā dukkhā, yopi hetu yopi paccayo rasānaṃ uppādāya sopi dukkho. Dukkhasambhūtā
bhikkhave rasā kuto sukhā bhavissanti. 
Phoṭṭhabbā dukkhā, yopi hetu yopi paccayo phoṭṭhabbānaṃ uppādāya sopi dukkho.
Dukkhasambhūtā bhikkhave phoṭṭhabbā kuto sukhā bhavissanti. 
Dhammā dukkhā, yopi hetu yopi paccayo dhammānaṃ uppādāya sopi dukkho.
Dukkhasambhūtā bhikkhave dhammā kuto sukhā bhavissanti. 

Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

1. 14. 12
Bāhiraanattasuttaṃ

145. Rūpā bhikkhave anattā, yopi hetu yopi paccayo rūpānaṃ uppādāya sopi anattā.
Anattasambhūtā bhikkhave rūpā kuto attā bhavissanti. 
Saddā anattā, yopi hetu yopi paccayo saddānaṃ uppādāya sopi anattā. Anattasambhūtā
bhikkhave saddā kuto attā bhavissanti. 
Gandhā anattā, yopi hetu yopi paccayo gandhānaṃ uppādāya sopi anattā. Anattasambhūtā
bhikkhave gandhā kuto attā bhavissanti. 
Rasā anattā, yopi hetu yopi paccayo rasānaṃ uppādāya sopi anattā. Anattasambhūtā
bhikkhave rasā kuto attā bhavissanti. 
Phoṭṭhabbā anattā, yopi hetu yopi paccayo phoṭṭhabbānaṃ uppādāya sopi anattā.
Anattasambhūtā bhikkhave phoṭṭhabbā kuto attā bhavissanti. 
Dhammā anattā, yopi hetu yopi paccayo dhammānaṃ uppādāya sopi anattā.
Anattasambhūtā bhikkhave dhammā kuto attā bhavissanti. 

[PTS Page 132] [\q 132/]      evaṃ passaṃ bhikkhu sutavā ariyasāvako cakkhusmimpi
nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati,
yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tasmimpi nibbindati. Nibbindaṃ virajjati, virāgā vimuccati,
vimuttasmiṃ vimuttamiti ñāṇaṃ hoti, khīṇā jāti, vusitaṃ brahmacariyaṃ kataṃ karaṇīyaṃ,
nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 

Devadahavaggo cuddasamo

Tatruddānaṃ:
Devadaha khaṇo-1 sagayha gayha-2 dve honti palāsīnā-3 
Hetunā'pi tayo vuttā te kho ajjhatta bāhirā4ti. 

------------------------
1. Devadaho khaṇe. Machasaṃ. 
2. Pāggayha. Aggayha syā. 
3. Dve na tumhākameva ca. Machasaṃ
4. Duve ajjhattabāhirā machasaṃ, syā. 

[BJT Page 266] [\x 266/]     
15. Navapurāṇavaggo
1. 15. 1
Kammasuttaṃ

146. Navapurāṇāni bhikkhave, kammāni desissāmi, kammanirodhañca,
kammanirodhagāminiñca paṭipadaṃ. Taṃ suṇātha, sādhukaṃ manasikarotha, bhāsissāmīti. 

Katamañca bhikkhave purāṇaṃ kammaṃ: -1. 
Cakkhuṃ bhikkhave purāṇaṃ kammaṃ abhisaṅkhataṃ abhisañcetayitaṃ vedanīyaṃ
daṭṭhabbaṃ. 
Sotaṃ purāṇaṃ kammaṃ abhisaṅkhataṃ abhisañcetayitaṃ vedanīyaṃ daṭṭhabbaṃ. 
Ghānaṃ purāṇaṃ kammaṃ abhisaṅkhataṃ abhisañcetayitaṃ vedanīyaṃ daṭṭhabbaṃ. 
Jivhā purāṇaṃ kammaṃ abhisaṅkhatā abhisañcetayitaṃ vedanīyaṃ daṭṭhabbā. 
Kāyo purāṇaṃ kammaṃ abhisaṅkhato abhisañcetayitaṃ vedanīyaṃ daṭṭhabbo. 
Mano purāṇaṃ kammaṃ abhisaṅkhato abhisañcetayitaṃ vedanīyaṃ daṭṭhabbo. 
Idaṃ vuccati bhikkhave, purāṇaṃ kammaṃ. 

Katamañca bhikkhave navaṃ kammaṃ:
Yaṃ kho bhikkhave etarahi kammaṃ karoti kāyena vācāya manasā. Idaṃ vuccati bhikkhave
navaṃ kammaṃ. 

Katamo ca bhikkhave kammanirodho: yo kho bhikkhave
kāyakammavacīkammamanokammassa-1 nirodhā [PTS Page 138] [\q 138/]      vimuttiṃ
phusati. Ayaṃ vuccati bhikkhave, kammanirodho. 

Katamā ca bhikkhave kammanirodhagāminī paṭipadā: ayameva ariyo aṭṭhaṅgiko maggo.
Seyyathīdaṃ: sammādiṭṭhi sammāsaṅkappo sammāvācā sammākammānto sammāājīvo
sammāvāyāmo sammāsati sammāsamādhi. Ayaṃ vuccati bhikkhave kammanirodhagāminī
paṭipadā. 

Iti kho bhikkhave desitaṃ vo mayā purāṇaṃ kammaṃ desitaṃ navaṃ kammaṃ, desito
kammanirodho, desitā kammanirodhagāminī paṭipadā. Yaṃ vo bhikkhave, satthārā
karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ mayā. -2
Etāni bhikkhave rukkhamūlāni, etāni suññāgārāni, jhāyatha bhikkhave, mā pamādattha, mā
pacchā vippaṭisārino ahuvattha, ayaṃ vo amhākaṃ anusāsanīti. 

3. Kāyakammaṃ vācākammaṃ manokammaṃ sīmu, sī 2. 
4. Kataṃ kho mayā - syā. 

[BJT Page 268] [\x 268/]     

1. 15. 2
Sappāyasuttaṃ

Nibbānasappāyaṃ vo bhikkhave paṭipadaṃ desissāmi. Taṃ suṇātha, sādhukaṃ manasi
karotha, bhāsissāmīti. Katamā ca sā bhikkhave nibbānasappāyā paṭipadā:

Idha bhikkhave bhikkhu cakkhuṃ aniccanti passati, rūpā aniccāti passati, cakkhuviññāṇaṃ
aniccanti passati, cakkhusamphasso aniccoti passati, yampidaṃ cakkhusamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccanti passati. 

Sotaṃ aniccanti passati, saddā aniccāti passati, sotaviññāṇaṃ aniccanti passati,
sotasamphasso aniccoti passati, yampidaṃ sotasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi aniccanti passati. 
Jivhā aniccāti passati, rasā aniccāti passati, jivhāviññāṇaṃ aniccanti passati, jivhāsamphasso
aniccoti [PTS Page 134] [\q 134/]      passati, yampidaṃ jivhāsamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccanti passati. 

Kāyo aniccoti passati, phoṭṭhabbā aniccāti passati, kāyaviññāṇaṃ aniccanti passati,
kāyasamphasso aniccoti passati, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi aniccanti passati. 
Mano aniccoti passati, dhammā aniccāti passati, manoviññāṇaṃ aniccanti passati,
manosamphasso aniccoti passati, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi aniccanti passati. 

Ayaṃ kho sā bhikkhave nibbānasappāyā paṭipadāti. 

1. 15. 3
Dutiyasappāyasuttaṃ

148. Nibbānasappāyaṃ vo bhikkhave paṭipadaṃ desissāmi. Taṃ suṇātha sādhukaṃ manasi
karotha, bhāsissāmīti. Katamā ca sā bhikkhave nibbānasappāyā paṭipadā:

Idha bhikkhave bhikkhu cakkhuṃ dukkhanti passati, rūpā dukkhanti passati,
cakkhuviññāṇaṃ dukkhanti passati, cakkhusamphasso dukkhoti passati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhanti passati. 

Idha bhikkhave sotaṃ dukkhanti passati, saddā dukkhanti passati, sotaviññāṇaṃ dukkhanti
passati, sotasamphasso dukkhoti passati, yampidaṃ sotasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi dukkhanti passati. 
Idha bhikkhave ghānaṃ dukkhanti passati, gandhā dukkhanti passati, ghānaviññāṇaṃ
dukkhanti passati, ghānasamphasso dukkhoti passati, yampidaṃ ghānasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā jivhā dukkhāti passati,
rasā dukkhāti passati, jivhāviññāṇaṃ dukkhanti passati, jivhāsamphasso dukkhoti passati,
yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhanti passati. 

Kāyo dukkhoti passati, phoṭṭhabbā dukkhāti passati, kāyaviññāṇaṃ dukkhanti passati,
kāyasamphasso dukkhoti passati, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi dukkhanti passati. 
Mano dukkhoti passati, dhammā dukkhāti passati, manoviññāṇaṃ dukkhanti passati,
manosamphasso dukkhoti passati, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi dukkhanti passati. 

Ayaṃ kho sā bhikkhave nibbānasappāyā paṭipadāti. 

[BJT Page 270] [\x 270/]     
1. 15. 4
Tatiyasappāyasuttaṃ

149. Nibbānasappāyaṃ vo bhikkhave paṭipadaṃ desissāmi. Taṃ suṇātha, sādhukaṃ manasi
karotha, bhāsissāmīti. Katamā ca sā bhikkhave nibbānasappāyā paṭipadā:

Idha bhikkhave bhikkhu cakkhuṃ anattāti passati, rūpā anattāti passati, cakkhuviññāṇaṃ
anattāti passati, cakkhusamphasso anattāti passati, yampidaṃ cakkhusamphassapaccayā [PTS
Page 135] [\q 135/]      uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattāti passati. 

Sotaṃ anattāti passati, saddā anattāti passati, sotaviññāṇaṃ anattāti passati, sotasamphasso
anattāti passati, yampidaṃ sotasamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi anattāti passati. 
Jivhā anattāti passati, rasā anattāti passati, jivhāviññāṇaṃ anattāti passati, jivhāsamphasso
anattāti passati, yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā tampi anattāti passati. 

Kāyo anattāti passati, phoṭṭhabbā anattāti passati, kāyaviññāṇaṃ anattāti passati,
kāyasamphasso anattāti passati, yampidaṃ kāyasamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi anattāti passati. 
Mano anattāti passati, dhammā anattāti passati, manoviññāṇaṃ anattāti passati,
manosamphasso anattāti passati, yampidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tampi anattāti passati. 

Ayaṃ kho sā bhikkhave nibbānasappāyā paṭipadāti. 

1. 15. 5
Catutthasappāyasuttaṃ

150. Nibbānasappāyaṃ vo bhikkhave, paṭipadaṃ desissāmi. Taṃ suṇātha, sādhukaṃ manasi
karotha, bhāsissāmīti. Katamā ca sā bhikkhave nibbānasappāyā paṭipadā:

Taṃ kimmaññatha bhikkhave, "cakkhuṃ niccaṃ vā aniccaṃ vā" ti?. Aniccaṃ bhante.
Yampanāniccaṃ dukkhaṃ vā taṃ sukhaṃ vāti. ? Dukkhaṃ bhante, yampanāniccaṃ dukkhaṃ
vipariṇāmadhammaṃ kallannu taṃ samanupassituṃ "etaṃ mama eso'hamasmi eso me attā"
ti. No hetaṃ bhante. 
Rūpā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ vāti.
? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Cakkhuviññāṇaṃ "niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā
taṃ sukhaṃ vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ
kallannu taṃ samanupassituṃ "etaṃ mama eso'hamasmi eso me attā" ti. No hetaṃ bhante.
Cakkhusamphasso"nicco vā anicco vā" ti. ?Anicco bhante. Yampanāniccaṃ dukkhaṃ vā taṃ
sukhaṃ vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. ? Aniccaṃ bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
[BJT Page 272] [\x 272/]     

"Sotaṃ niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Saddā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ vāti.
? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Sotaviññāṇaṃ
"niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā taṃ sukhaṃ vāti. ?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Sotasamphasso"nicco vā anicco vā" ti. ?Anicco bhante. Yampanāniccaṃ dukkhaṃ vā taṃ
sukhaṃ vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. ? Aniccaṃ bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
"Ghānaṃ niccaṃ vā aniccaṃ vā" ti. ? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Gandhā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Ghāṇaviññāṇaṃ
"niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā taṃ sukhaṃ vāti. ?
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Ghāṇasamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
ghāṇasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
"Jivhā niccaṃ vā aniccaṃ vā" ti. ? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Rasā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ vāti.
? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Jivhāviññāṇaṃ
"niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā taṃ sukhaṃ vāti. ?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Jivhāsamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
"Kāyaṃ niccaṃ vā aniccaṃ vā" ti. ? Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Phoṭṭhabbā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Kāyaviññāṇaṃ
"niccaṃ vā aniccaṃ vā" ti. ? Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Kāyasamphasso
"nicco vā anicco vā" ti. Anicco bhante. Yampanāniccaṃ dukkhaṃ vā taṃ sukhaṃ vāti. ?
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
"Mano nicco vā anicco vā" ti. ? Anicco bhante. Yaṃ panāniccaṃ dukkhaṃ vā taṃ sukhaṃ vāti.
? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Dhammā "niccā vā aniccā vā" ti. ? Aniccā bhante. Yampanāniccaṃ dukkhaṃ vā taṃ sukhaṃ
vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. Manoviññāṇaṃ
"niccaṃ vā aniccaṃ vā" ti. ?Aniccaṃ bhante. Yampanāniccaṃ dukkhaṃ vā taṃ sukhaṃ vāti. ?
Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante.
Manosamphasso"nicco vā anicco vā" ti. Anicco bhante. Yampanāniccaṃ dukkhaṃ vā taṃ
sukhaṃ vāti. ? Dukkhaṃ bhante, yaṃ panāniccaṃ dukkhaṃ vipariṇāmadhammaṃ kallannu
taṃ samanupassituṃ "etaṃ mama eso'hamasmi eso me attā" ti. No hetaṃ bhante. Yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi niccaṃ vā aniccaṃ vāti. Aniccaṃ bhante. Yampanāniccaṃ dukkhaṃ vā taṃ sukhaṃ vāti.
Dukkhaṃ bhante, yampanāniccaṃ dukkhaṃ vipariṇāmadhammaṃ kallannu taṃ
samanupassituṃ "etaṃ mama eso'hamasmi eso me attā" ti. No hetaṃ bhante. 
Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānātīti.
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. [PTS Page 136] [\q 136/]      nibbindaṃ virajjati, virāgā vimuccati,
vimuttasmiṃ vimuttamiti ñāṇaṃ hoti, khīṇā jāti, vusitaṃ brahmacariyaṃ kataṃ karaṇīyaṃ,
nāparaṃ itthattāyāti pajānāti. -1. Ayaṃ kho sā bhikkhave nibbānasappāyapaṭipadāti. 

1. Pajānātīti - sīmu. 

1. 15. 6
Antevāsikasuttaṃ

151. Anantevāsikamidaṃ bhikkhave brahmacariyaṃ vussati anācariyakaṃ, sāntevāsiko-2
bhikkhave bhikkhu sācariyako dukkhaṃ na phāsu viharati. Anantevāsiko bhikkhave bhikkhu
anācariyako sukhaṃ phāsuṃ viharati. 

Kathañca bhikkhave bhikkhu sāntevāsiko sācariyako dukkhaṃ na phāsu viharati: idha
bhikkhave bhikkhuno cakkhunā rūpaṃ disvā uppajjanti pāpakā akusalā dhammā
sarasaṅkappā saññojaniyā, tyāssa anto vasanti, antassa vasanti pāpakā akusalā dhammāti,
tasmā sāntevāsikoti vuccati, te naṃ samudācaranti, samudācaranti naṃ pāpakā akusalā
dhammāti, tasmā sācariyakoti vuccati. 

Punacaparaṃ bhikkhave bhikkhuno sotena saddaṃ sutvā uppajjanti pāpakā akusalā dhammā
sarasaṅkappā saññojaniyā, tyāssa anto vasanti, antassa vasanti pāpakā akusalā dhammāti,
tasmā sāntevāsikoti vuccati, te naṃ samudācaranti, samudācaranti naṃ pāpakā akusalā
dhammāti, tasmā sācariyakoti vuccati. 
Punacaparaṃ bhikkhave bhikkhuno ghānena gandhaṃ ghāyitvā uppajjanti pāpakā akusalā
dhammā sarasaṅkappā saññojaniyā, tyāssa anto vasanti, antassa vasanti pāpakā akusalā
dhammāti, tasmā sāntevāsikoti vuccati, te naṃ samudācaranti, samudācaranti naṃ pāpakā
akusalā dhammāti, tasmā sācariyakoti vuccati. 
Punacaparaṃ bhikkhave bhikkhuno jivhāya rasaṃ sāyitvā uppajjanti pāpakā akusalā
dhammā sarasaṅkappā saññojaniyā, tyāssa anto vasanti, antassa vasanti pāpakā akusalā
dhammāti, tasmā sāntevāsikoti vuccati, te naṃ samudācaranti, samudācaranti naṃ pāpakā
akusalā dhammāti, tasmā sācariyakoti vuccati. 
Punacaparaṃ bhikkhave bhikkhuno kāyena phoṭṭhabbaṃ phusitvā uppajjanti pāpakā akusalā
dhammā sarasaṅkappā saññojaniyā, tyāssa anto vasanti, antassa vasanti pāpakā akusalā
dhammāti, tasmā sāntevāsikoti vuccati, te naṃ samudācaranti, samudācaranti naṃ pāpakā
akusalā dhammāti, tasmā sācariyakoti vuccati. 

[BJT Page 274] [\x 274/]     

Punacaparaṃ bhikkhave bhikkhuno manasā dhammaṃ viññāya uppajjanti pāpakā akusalā
dhammā sarasaṅkappā saññojaniyā, tyāssa anto vasanti, antassa vasanti pāpakā akusalā
dhammāti, tasmā sāntevāsikoti vuccati, te naṃ samudācaranti, samudācaranti naṃ pāpakā
akusalā dhammāti, tasmā sācariyakoti vuccati. Evaṃ kho bhikkhave, bhikkhu sāntevāsiko
sācariko dukkhaṃ na phāsu viharati. 

Kathaṃ ca bhikkhave, bhikkhu anantevāsiko anācariyako sukhaṃ phāsu viharati: idha
bhikkhave, bhikkhuno cakkhunā rūpaṃ disvā nūpajjanti pāpakā akusalā dhammā
sarasaṅkappā saññojaniyā, tyāssa na anto vasanti, nāssa anto vasanti pāpakā akusalā
dhammāti tasmā anantevāsikoti vuccati. Te na naṃ-1 samudācaranti. Na samudācaranti naṃ
pāpakā akusalā dhammāti, tasmā anācariyakoti vuccati. 

1. Netaṃ - syā, te naṃ na - machasaṃ. Na


Punacaparaṃ bhikkhave, bhikkhuno sotena saddaṃ sutvā nūpajjanti pāpakā akusalā dhammā
sarasaṅkappā saññojaniyā, tyāssa na anto vasanti, nāssa anto vasanti pāpakā akusalā
dhammāti tasmā anantevāsikoti vuccati. Te na naṃ samudācaranti. Na samudācaranti naṃ
pāpakā akusalā dhammāti, tasmā anācariyakoti vuccati. 
Punacaparaṃ bhikkhave, bhikkhuno ghānena gandhaṃ ghāyitvā nūpajjanti pāpakā akusalā
dhammā sarasaṅkappā saññojaniyā, tyāssa na anto vasanti, nāssa anto vasanti pāpakā
akusalā dhammāti tasmā anantevāsikoti vuccati. Te na naṃ samudācaranti. Na
samudācaranti naṃ pāpakā akusalā dhammāti, tasmā anācariyakoti vuccati. 
Punacaparaṃ bhikkhave, bhikkhuno jivhāya rasaṃ sāyitvā nūpajjanti pāpakā akusalā
dhammā sarasaṅkappā saññojaniyā, tyāssa na anto vasanti, nāssa anto vasanti pāpakā
akusalā dhammāti tasmā anantevāsikoti vuccati. Te na naṃ samudācaranti. Na
samudācaranti naṃ pāpakā akusalā dhammāti, tasmā anācariyakoti vuccati. 
Punacaparaṃ bhikkhave, bhikkhuno kāyena phoṭṭhabbaṃ phusitvā nūpajjanti pāpakā
akusalā dhammā sarasaṅkappā saññojaniyā, tyāssa na anto vasanti, nāssa anto vasanti
pāpakā akusalā dhammāti tasmā anantevāsikoti vuccati. Te na naṃ samudācaranti. Na
samudācaranti naṃ pāpakā akusalā dhammāti, tasmā anācariyakoti vuccati. 
Punacaparaṃ bhikkhave, bhikkhuno manasā dhammaṃ viññāya nūpajjanti pāpakā akusalā
dhammā sarasaṅkappā saññojaniyā, tyāssa na anto [PTS Page 274] [\q 274/]      vasanti,
nāssa anto vasanti pāpakā akusalā dhammāti tasmā anantevāsikoti vuccati. Te na naṃ
samudācaranti. Na samudācaranti naṃ pāpakā akusalā dhammāti, tasmā anācariyakoti
vuccati. 
Evaṃ kho bhikkhave, bhikkhu anantevāsiko anācariyako sukhaṃ phāsu viharati.
Anantevāsikamidaṃ bhikkhave, brahmacariyaṃ vussati anācariyakaṃ. [PTS Page 138] [\q
138/]      sāntevāsiko bhikkhave, bhikkhu sācariyako dukkhaṃ na phāsu viharati.
Anantevāsiko bhikkhave, bhikkhu anācariyako sukhaṃ phāsu viharatīti. 

1. 15. 7
Kimatthiyasuttaṃ

152. Sace vo bhikkhave, aññatitthiyā paribbājakā evaṃ puccheyyuṃ: "kimatthiyaṃ āvuso
samaṇe gotame brahmacariyaṃ vussatī" ti? Evaṃ puṭṭhā tumhe bhikkhave, tesaṃ
aññatitthiyānaṃ paribbājakānaṃ evaṃ vyākareyyātha: dukkhassa kho āvuso pariññāya
bhagavati brahmacariyaṃ vussatīti. Sace pana vo bhikkhave, aññatitthiyā paribbājakā evaṃ
puccheyyuṃ: katamaṃ pana taṃ āvuso dukkhaṃ yassa pariññāya samaṇe gotame
brahmacariyaṃ vussatīti? Evaṃ puṭṭhā tumhe bhikkhave, tesaṃ aññatitthiyānaṃ
paribbājakānaṃ evaṃ vyākareyyātha:

[BJT Page 276] [\x 276/]     

Cakkhuṃ kho āvuso dukkhaṃ, tassa pariññāya bhagavati brahmacariyaṃ vussati. Rūpā
dukkhā, tesaṃ pariññāya bhagavati brahmacariyaṃ vussati. Cakkhuviññāṇaṃ dukkhaṃ, tassa
pariññāya bhagavati brahmacariyaṃ vussati. Cakkhusamphasso dukkho, tassa pariññāya
bhagavati brahmacariyaṃ vussati. Yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 

Sotaṃ dukkhaṃ, tassa pariññāya bhagavati brahmacariyaṃ vussati. Saddā dukkhā tesaṃ
pariññāya bhagavati brahmacariyaṃ vussati. Sotaviññāṇaṃ dukkhaṃ, tassa pariññāya
bhagavati brahmacariyaṃ vussati. Sotasamphasso dukkho, tassa pariññāya bhagavati
brahmacariyaṃ vussati. Yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 
Ghānaṃ dukkhaṃ, tassa pariññāya bhagavati brahmacariyaṃ vussati. Gandhā dukkhā tesaṃ
pariññāya bhagavati brahmacariyaṃ vussati. Ghānaviññāṇaṃ dukkhaṃ, tassa pariññāya
bhagavati brahmacariyaṃ vussati. Sotasamphasso dukkho, tassa pariññāya bhagavati
brahmacariyaṃ vussati. Yampidaṃ ghānasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 
Jivhā dukkhā, tassa pariññāya bhagavati brahmacariyaṃ vussati. Rasā dukkhā tesaṃ
pariññāya bhagavati brahmacariyaṃ vussati. Jivhāviññāṇaṃ dukkhaṃ, tassa pariññāya
bhagavati brahmacariyaṃ vussati jivhāsamphasso dukkho, tassa pariññāya bhagavati
brahmacariyaṃ vussati. Yampidaṃ jivhāsamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 
Kāyo dukkho, tassa pariññāya bhagavati brahmacariyaṃ vussati. Phoṭṭhabbā dukkhā tesaṃ
pariññāya bhagavati brahmacariyaṃ vussati. Kāyaviññāṇaṃ dukkhaṃ, tassa pariññāya
bhagavati brahmacariyaṃ vussati. Kāyasamphasso dukkho, tassa pariññāya bhagavati
brahmacariyaṃ vussati. Yampidaṃ kāyasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 
Mano dukkho, tassa pariññāya bhagavati brahmacariyaṃ vussati. Dhammā dukkhā tesaṃ
pariññāya bhagavati brahmacariyaṃ vussati. Manoviññāṇaṃ dukkhaṃ, tassa pariññāya
bhagavati brahmacariyaṃ vussati. Manosamphasso dukkho, tassa pariññāya bhagavati
brahmacariyaṃ vussati. Yampidaṃ manosamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi dukkhaṃ tassa pariññāya bhagavati
brahmacariyaṃ vussati. 
Idaṃ kho āvuso dukkhaṃ yassa pariññāya bhagavati brahmacariyaṃ vussatīti. Evaṃ puṭṭho
tumhe bhikkhave, tesaṃ aññatitthiyānaṃ paribbājakānaṃ evaṃ vyākareyyathāti. 

1. 15. 8
Atthinukhopariyāyasuttaṃ

153. Sāvatthiyaṃ:

Atthi nū kho bhikkhave, pariyāyo yaṃ pariyāyaṃ āgamma bhikkhu aññatreva saddhāya
aññatra-1 ruciyā aññatra anussavā aññatra ākāraparivitakkā aññatra diṭṭhinijjhānakkhantiyā
[PTS Page 139] [\q 139/]      aññaṃ vyākareyya: "khīṇā jāti, vusitaṃ brahmacariyaṃ, kataṃ
karaṇīyaṃ nāparaṃ itthattāyāti pajānāmī" ti?

Bhagavamamūlakā no bhante, dhammā bhagavannettikā bhagavamapaṭisaraṇā. Sādhu vata
bhante, bhagavantaṃ yeva paṭibhātu etassa bhāsitassa attho, bhagavato sutvā bhikkhū
dhārassantīti. Tena hi bhikkhave suṇātha, sādhukaṃ manasikarotha, bhāsissāmīti. Evaṃ
bhanteti kho te bhikkhū bhagavato paccassosuṃ bhagavā etadavoca:

Atthi bhikkhave, pariyāyo yaṃ pariyāyaṃ āgamma bhikkhu aññatreva saddhāya aññatra
ruciyā aññatra anussavā aññatra ākāraparivitakkā aññatra diṭṭhinijjhānakkhantiyā aññaṃ
vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti? Katamo ca bhikkhave, pariyāyo yaṃ pariyāyaṃ āgamma bhikkhū aññatreva
saddhāya aññatra ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā aññaṃ vyākaroti: "khīṇā jāti, vusitaṃ brahmacariyaṃ, kataṃ
karaṇīyaṃ nāparaṃ itthattāyāti pajānāmī" ti? 
1. Aññattha - sī 2

[BJT Page 278] [\x 278/]     

Idha bhikkhave, bhikkhu cakkhunā rūpaṃ disvā santaṃ vā ajjhattaṃ rāgadosamohaṃ atthi me
ajjhattaṃ rāgadosamohoti pajānāti, asantaṃ vā ajjhattaṃ rāgadosamohaṃ natthi me ajjhattaṃ
rāgadosamohoti pajānāti: yantaṃ bhikkhave, bhikkhu cakkhunā rūpaṃ disvā santaṃ vā
ajjhattaṃ rāgadosamohaṃ atthi me ajjhattaṃ rāgadosamohoti pajānāti, asattaṃ vā ajjhattaṃ
rāgadosamohaṃ natthi me ajjhattaṃ rāgadosamohoti pajānāti; api nu me bhikkhave, dhammā
saddhāya vā veditabbā ruciyā vā veditabbā, anussavena vā veditabbā, ākāraparivitakke vā
veditabbā, diṭṭhinijjhānakkhantiyā vā veditabbā? Nohetaṃ bhante, nanu me bhikkhave,
dhammā paññāya disvā veditabbāti? Evamhante. 

Ayaṃ-1 kho bhikkhave, pariyāyo yaṃ pariyāyaṃ āgamma bhikkhu aññatreva saddhāya
aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā
aññaṃ vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ
itthattāyāti pajānāmī" ti?

Punacaparaṃ bhikkhave, bhikkhu sotena saddaṃ sutvā santaṃ vā ajjhattaṃ rāgadosamohaṃ
atthi me ajjhattaṃ rāgadosamohoti pajānāti, asantaṃ vā ajjhattaṃ rāgadosamohaṃ natthi me
ajjhattaṃ rāgadosamohoti pajānāti: yantaṃ bhikkhave, bhikkhu sotena saddaṃ sutvā santaṃ
vā ajjhattaṃ rāgadosamohaṃ atthi me ajjhattaṃ rāgadosamohoti pajānāti, asantaṃ vā ajjhattaṃ
rāgadosamohaṃ natthi me ajjhattaṃ rāgadosamohoti pajānāti; api nū me bhikkhave, dhammā
saddhāya vā veditabbā ruciyā vā veditabbā, anussavena vā veditabbā, ākāraparivitakke vā
veditabbā, diṭṭhinijjhānakkhantiyā vā veditabbā? Nohetaṃ bhante, nanu me bhikkhave,
dhammā paññāya disvā veditabbāti? Evamhante. 
Ayaṃ kho bhikkhave, pariyāyo yaṃ pariyāyaṃ āgamma bhikkhu aññatreva saddhāya aññatra
ruciyā aññatra anussavā aññatra ākāraparivitakkā aññatra diṭṭhinijjhānakkhantiyā aññaṃ
vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti?
Punacaparaṃ bhikkhave, bhikkhu ghānena gandhaṃ ghāyitvā santaṃ vā ajjhattaṃ
rāgadosamohaṃ atthi me ajjhattaṃ rāgadosamohoti pajānāti, asantaṃ vā ajjhattaṃ
rāgadosamohaṃ natthi me ajjhattaṃ rāgadosamohoti pajānāti: yantaṃ bhikkhave, bhikkhu
ghānena gandhaṃ ghāyitvā santaṃ vā ajjhattaṃ rāgadosamohaṃ atthi me ajjhattaṃ
rāgadosamohoti pajānāti, asantaṃ vā ajjhattaṃ rāgadosamohaṃ natthi me ajjhattaṃ
rāgadosamohoti pajānāti; api nū me bhikkhave, dhammā saddhāya vā veditabbā ruciyā vā
veditabbā, anussavena vā veditabbā, ākāraparivitakke vā veditabbā, diṭṭhinijjhānakkhantiyā
vā veditabbā? Nohetaṃ bhante, nanu me bhikkhave, dhammā paññāya disvā veditabbāti?
Evamhante. 
Ayaṃ kho bhikkhave, pariyāyo yaṃ pariyāyaṃ āgamma bhikkhu aññatreva saddhāya aññatra
ruciyā aññatra anussavā aññatra ākāraparivitakkā aññatra diṭṭhinijjhānakkhantiyā aññaṃ
vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti?
Punacaparaṃ bhikkhave, bhikkhu jivhāya rasaṃ sāyitvā santaṃ vā ajjhattaṃ rāgadosamohaṃ
atthi me ajjhattaṃ rāgadosamohoti pajānāti, asantaṃ vā ajjhattaṃ rāgadosamohaṃ natthi me
ajjhattaṃ rāgadosamohoti pajānāti: yantaṃ bhikkhave, bhikkhu jivhāya rasaṃ sāyitvā santaṃ
vā ajjhattaṃ rāgadosamohaṃ atthi me ajjhattaṃ rāgadosamohoti pajānāti, asantaṃ vā ajjhattaṃ
rāgadosamohaṃ natthi me ajjhattaṃ rāgadosamohoti pajānāti; api nū me bhikkhave, dhammā
saddhāya vā veditabbā ruciyā vā veditabbā, anussavena vā veditabbā, ākāraparivitakke vā
veditabbā, diṭṭhinijjhānakkhantiyā vā veditabbā? Nohetaṃ bhante, nanu me bhikkhave,
dhammā paññāya disvā veditabbāti? Evamhante. 
Ayaṃ kho bhikkhave, pariyāyo yaṃ pariyāyaṃ āgamma bhikkhu aññatreva saddhāya aññatra
ruciyā aññatra anussavā aññatra ākāraparivitakkā aññatra diṭṭhinijjhānakkhantiyā aññaṃ
vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti?
Punacaparaṃ bhikkhave, bhikkhu kāyena phoṭṭhabbaṃ phusitvā santaṃ vā ajjhattaṃ
rāgadosamohaṃ atthi me ajjhattaṃ rāgadosamohoti pajānāti, asantaṃ vā ajjhattaṃ
rāgadosamohaṃ natthi me ajjhattaṃ rāgadosamohoti pajānāti: yantaṃ bhikkhave, bhikkhu
kāyena phoṭṭhabbaṃ phusitvā santaṃ vā ajjhattaṃ rāgadosamohaṃ atthi me ajjhattaṃ
rāgadosamohoti pajānāti, asantaṃ vā ajjhattaṃ rāgadosamohaṃ natthi me ajjhattaṃ
rāgadosamohoti pajānāti; api nū me bhikkhave, dhammā saddhāya vā veditabbā ruciyā vā
veditabbā, anussavena vā veditabbā, ākāraparivitakke vā veditabbā, diṭṭhinijjhānakkhantiyā
vā veditabbā? Nohetaṃ bhante, nanu me bhikkhave, dhammā paññāya disvā veditabbāti?
Evamhante. 
Ayaṃ kho bhikkhave, pariyāyo yaṃ pariyāyaṃ āgamma bhikkhu aññatreva saddhāya aññatra
ruciyā aññatra anussavā aññatra ākāraparivitakkā aññatra diṭṭhinijjhānakkhantiyā aññaṃ
vyākareyya: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti?
[PTS Page 140] [\q 140/]      punacaparaṃ bhikkhave, bhikkhu manasā dhammaṃ viññāya
santaṃ vā ajjhattaṃ rāgadosamohaṃ atthi me ajjhattaṃ rāgadosamohoti pajānāti, asantaṃ vā
ajjhattaṃ rāgadosamohaṃ natthi me ajjhattaṃ rāgadosamohoti pajānāti: yantaṃ bhikkhave,
bhikkhu manasā dhammaṃ viññāya santaṃ vā ajjhattaṃ rāgadosamohaṃ atthi me ajjhattaṃ
rāgadosamohoti pajānāti, asantaṃ vā ajjhattaṃ rāgadosamohaṃ natthi me ajjhattaṃ
rāgadosamohoti pajānāti; api nu me-2 bhikkhave, dhammā saddhāya vā veditabbā ruciyā vā
veditabbā, anussavena vā veditabbā, ākāraparivitakke vā veditabbā, diṭṭhinijjhānakkhantiyā
vā veditabbā? Nohetaṃ bhante, nanu me bhikkhave, dhammā paññāya disvā veditabbāti?
Evamhante. 

Ayampi kho bhikkhave, pariyāyo yaṃ pariyāyaṃ āgamma bhikkhu aññatreva saddhāya
aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā
aññaṃ vyākaroti: "khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyāti
pajānāmī" ti?

1. Ayampi - sīmu, syā. 
2. Apinume - machasaṃ
1. 15. 9
Indriyasampannasuttaṃ
154. Sāvatthiyaṃ:

Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
indriyasampanno indriyasampannoti bhante, vuccati, kittāvatā nu kho bhante,
indriyasampanno hotīti?

[BJT Page 280] [\x 280/]     

Cakkhundriye ce bhikkhu udayabbayānupassī-1 viharanto cakkhundriye nibbindati,
nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti,
vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāti. 
Sotindriye ce bhikkhu udayabbayānupassī viharanto sotindriye nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. 
Ghānindriye ce bhikkhu udayabbayānupassī viharanto ghānindriye nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. 
Jivhindriye ce bhikkhu udayabbayānupassī viharanto jivhindriye nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. 
Kāyindriye ce bhikkhu udayabbayānupassī viharanto kāyandriye nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. 
Manindriye ce bhikkhu udayabbayānupassī viharanto manindriye nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. Ettāvatā kho bhikkhu
indriyasampanno hotīti. 

1. 15. 10
Dhammakathikasuttaṃ
155. Sāvatthiyaṃ:

[PTS Page 141] [\q 141/]      atha kho aññataro bhikkhu yena bhagavā tenupasaṅkami.
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho so
bhikkhu bhagavantaṃ etadavoca: dhammakathiko dhammakathikoti bhante vuccati,
kittāvatā nu kho bhante, dhammakathiko hotīti?

Cakkhussa ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; cakkhussa ce bhikkhu nibbidāya virāgāya nirodhāya paṭipanno
hoti, dhammānudhammapaṭipanno bhikkhūti alaṃ vacanāya; cakkhussa ce bhikkhu nibbidā
virāgā nirodhā anupādā vimutto hoti, diṭṭhadhammanibbānappatto bhikkhūti alaṃ
vacanāya; 
Sotassa ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; sotassa ce bhikkhu nibbidāya virāgāya nirodhāya paṭipanno hoti,
dhammānudhammapaṭipanno bhikkhūti alaṃ vacanāya; sotassa ce bhikkhu nibbidā virāgā
nirodhā anupādā vimutto hoti, diṭṭhadhammanibbānappatto bhikkhūti alaṃ vacanāya;
ghānassa ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; ghānassa ce bhikkhu nibbidāya virāgāya nirodhāya paṭipanno hoti,
dhammānudhammapaṭipanno bhikkhūti alaṃ vacanāya; ghānassa ce bhikkhu nibbidā virāgā
nirodhā anupādā vimutto hoti, diṭṭhadhammanibbānappatto bhikkhūti alaṃ vacanāya;
jivhāya ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; jivhāya ce bhikkhu nibbidāya virāgāya nirodhāya paṭipanno hoti,
dhammānudhammapaṭipanno bhikkhūti alaṃ vacanāya; jivhassa ce bhikkhu nibbidā virāgā
nirodhā anupādā vimutto hoti, diṭṭhadhammanibbānappatto bhikkhūti alaṃ vacanāya;
kāyassa ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; kāyassa ce bhikkhu nibbidāya virāgāya nirodhāya paṭipanno hoti,
dhammānudhammapaṭipanno bhikkhūti alaṃ vacanāya; kāyassa ce bhikkhu nibbidā virāgā
nirodhā anupādā vimutto hoti, diṭṭhadhammanibbānappatto bhikkhūti alaṃ vacanāya;
manassa ce bhikkhu nibbidāya virāgāya nirodhāya dhammaṃ deseti, dhammakathiko
bhikkhūti alaṃ vacanāya; manassa ce bhikkhu nibbidāya virāgāya nirodhāya paṭipanno hoti,
dhammānudhammapaṭipanno bhikkhūti alaṃ vacanāya; manassa ce bhikkhu nibbidā virāgā
nirodhā anupādā vimutto hoti, diṭṭhadhammanibbānappatto bhikkhūti alaṃ vacanāyāti. 
Navapurāṇavaggo pañcadasamo. 

Tatruddānaṃ:
Kammaṃ cattāri sappāyā anantevāsikimatthiyā
Atthi nu kho pariyāyo indriyakathikena cāti

Tatra vagguddāna:
Yogakkhemañca lokañca gahapati devadahena ca
Navapurāṇena paññāsaṃ tatiyaṃ tena vuccatīti. 

Tatiyo paṇṇāsako. 

--------------------------
1. Udayavyayānupassi - machasaṃ sīmu. 

[BJT Page 282] [\x 282/]     

16. Nandikkhayavaggo
1. 16. 1
Ajjhattanandikkhayaaniccasuttaṃ

156. Sāvatthiyaṃ:
[PTS Page 142] [\q 142/]      aniccaṃ yeva bhikkhave bhikkhu cakkhuṃ aniccanti passati.
Sāssa-1 hoti sammādiṭṭhi, sammā passaṃ nibbindati, nandikkhayā rāgakkhayo rāgakkhayā
nandikkhayo nandirāgakkhayā cittaṃ 'suvimuttanti' vuccati. 
Aniccaṃ yeva bhikkhave, bhikkhu sotaṃ aniccanti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ 'suvimuttanti' vuccati. 
Aniccaṃ yeva bhikkhave bhikkhu ghānaṃ aniccanti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ 'suvimuttanti' vuccati. 
Aniccaṃ yeva bhikkhave bhikkhu jivhaṃ aniccanti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ 'suvimuttanti' vuccati. 
Aniccaṃ yeva bhikkhave bhikkhu kāyaṃ aniccanti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ 'suvimuttanti' vuccati. 
Aniccaṃ yeva bhikkhave bhikkhu manaṃ aniccanti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ 'suvimuttanti' vuccati. 
1. 16. 2
Bahiddhānandikkhayaaniccasuttaṃ
Anicceyeva bhikkhave bhikkhu rūpe aniccāti passati. Sāssa hoti sammādiṭṭhi, sammā passaṃ
nibbindati, nandikkhayā rāgakkhayo rāgakkhayā nandikkhayo nandirāgakkhayā cittaṃ
suvimuttanti vuccati. 
Anicceyeva bhikkhave bhikkhu sadde aniccāti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ suvimuttanti vuccati. 
Anicceyeva bhikkhave bhikkhu gandhe aniccāti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ suvimuttanti vuccati. 
Anicceyeva bhikkhave bhikkhu rase aniccāti passati. Sāssa hoti sammādiṭṭhi, sammā passaṃ
nibbindati, nandikkhayā rāgakkhayo rāgakkhayā nandikkhayo nandirāgakkhayā cittaṃ
suvimuttanti vuccati. 
Anicceyeva bhikkhave bhikkhu phoṭṭhabbe aniccāti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ suvimuttanti vuccati. 
Anicceyeva bhikkhave bhikkhu dhamme aniccāti passati. Sāssa hoti sammādiṭṭhi, sammā
passaṃ nibbindati, nandikkhayā rāgakkhayo rāgakkhayā nandikkhayo nandirāgakkhayā
cittaṃ suvimuttanti vuccati. 

1. Sāyaṃ - machasaṃ [PTS]

1. 16. 3
Ajjhattanandikkhayayonisosuttaṃ

158. Cakkhuṃ bhikkhave yoniso manasikarotha, cakkhuaniccatañca yathābhūtaṃ
samanupassatha, cakkhuṃ bhikkhave bhikkhu yoniso manasikaronto cakkhuaniccatañca
yathābhūtaṃ samanupassanto cakkhusmimpi nibbindati, nandikkhayā rāgakkhayo,
rāgakkhayā nandikkhayo nandirāgakkhayā cittaṃ suvimuttanti vuccati. 

[BJT Page 284] [\x 284/]     

[PTS Page 143] [\q 143/]      sotaṃ bhikkhave yoniso manasikarotha, sotāniccatañca
yathābhūtaṃ samanupassatha, sotaṃ bhikkhave bhikkhu yoniso manasikaronto
sotāniccatañca yathābhūtaṃ samanupassanto sotasmimpi nibbindati, nandikkhayā
rāgakkhayo, rāgakkhayā nandikkhayo nandirāgakkhayā cittaṃ suvimuttanti vuccati. 
Ghānaṃ bhikkhave yoniso manasikarotha, ghānāniccatañca yathābhūtaṃ samanupassatha,
ghānaṃ bhikkhave bhikkhu yoniso manasikaronto ghānāniccatañca yathābhūtaṃ
samanupassanto ghānasmimpi nibbindati, nandikkhayā rāgakkhayo, rāgakkhayā
nandikkhayo nandirāgakkhayā cittaṃ suvimuttanti vuccati. 
Jivhaṃ bhikkhave yoniso manasikarotha, jivhāniccatañca yathābhūtaṃ samanupassatha,
jivhaṃ bhikkhave bhikkhu yoniso manasikaronto jivhāniccatañca yathābhūtaṃ
samanupassanto jivhāyapi nibbindati, nandikkhayā rāgakkhayo, rāgakkhayā nandikkhayo
nandirāgakkhayā cittaṃ suvimuttanti vuccati. 

Kāyaṃ bhikkhave yoniso manasikarotha, kāyāniccatañca yathābhūtaṃ samanupassatha,
kāyaṃ bhikkhave bhikkhu yoniso manasikaronto kāyāniccatañca yathābhūtaṃ
samanupassanto kāyasmimpi nibbindati, nandikkhayā rāgakkhayo, rāgakkhayā nandikkhayo
nandirāgakkhayā cittaṃ suvimuttanti vuccati. 
Manaṃ bhikkhave yoniso manasikarotha, manāniccatañca yathābhūtaṃ samanupassatha,
manaṃ bhikkhave bhikkhu yoniso manasikaronto manāniccatañca yathābhūtaṃ
samanupassanto manasmimpi nibbindati, nandikkhayā rāgakkhayo, rāgakkhayā
nandikkhayo nandirāgakkhayā cittaṃ suvimuttanti vuccatīti. 

1. 16. 4
Bahiddhā nandikkhayayonisosuttaṃ
159. Sāvatthiyaṃ:

Rūpe bhikkhave yoniso manasikarotha, rūpāniccatañca yathābhūtaṃ samanupassatha, rūpe
bhikkhave bhikkhu yoniso manasikaronto rūpāniccatañca yathābhūtaṃ samanupassanto
rūpesu nibbindati, nandikkhayā rāgakkhayo, rāgakkhayā nandikkhayo nandirāgakkhayā
cittaṃ suvimuttanti vuccati. 

Sadde bhikkhave yoniso manasikarotha, saddāniccatañca yathābhūtaṃ samanupassatha,
sadde bhikkhave bhikkhu yoniso manasikaronto saddāniccatañca yathābhūtaṃ
samanupassanto saddesu nibbindati, nandikkhayā rāgakkhayo, rāgakkhayā nandikkhayo
nandirāgakkhayā cittaṃ suvimuttanti vuccati. 
Gandhe bhikkhave yoniso manasikarotha, gandhāniccatañca yathābhūtaṃ samanupassatha,
gandhe bhikkhave bhikkhu yoniso manasikaronto gandhāniccatañca yathābhūtaṃ
samanupassanto gandhesu nibbindati, nandikkhayā rāgakkhayo, rāgakkhayā nandikkhayo
nandirāgakkhayā cittaṃ suvimuttanti vuccati. 
Rase bhikkhave yoniso manasikarotha, rasāniccatañca yathābhūtaṃ samanupassatha, rase
bhikkhave bhikkhu yoniso manasikaronto rasāniccatañca yathābhūtaṃ samanupassanto
rasesu nibbindati, nandikkhayā rāgakkhayo, rāgakkhayā nandikkhayo nandirāgakkhayā
cittaṃ suvimuttanti vuccati. 
Phoṭṭhabbe bhikkhave yoniso manasikarotha, phoṭṭhabbāniccatañca yathābhūtaṃ
samanupassatha, phoṭṭhabbe bhikkhave bhikkhu yoniso manasikaronto
phoṭṭhabbāniccatañca yathābhūtaṃ samanupassanto phoṭṭhabbesu nibbindati, nandikkhayā
rāgakkhayo, rāgakkhayā nandikkhayo nandirāgakkhayā cittaṃ suvimuttanti vuccatīti. 
Dhamme bhikkhave yoniso manasikarotha, dhammāniccatañca yathābhūtaṃ
samanupassatha, dhamme bhikkhave bhikkhu yoniso manasikaronto dhammāniccatañca
yathābhūtaṃ samanupassanto dhammesu nibbindati, nandikkhayā rāgakkhayo, rāgakkhayā
nandikkhayo nandirāgakkhayā cittaṃ suvimuttanti vuccatīti. 

1. 16. 5
Samādhisuttaṃ

160. Ekaṃ samayaṃ bhagavā rājagahe viharati jīvakambavane. Tatra kho bhagavā bhikkhū
āmantesi 'bhikkhavo'ti; bhadanteti te bhikkhū bhagavato paccassosuṃ, bhagavā etadavoca:
samādhiṃ bhikkhave bhāvetha, samāhitassa bhikkhave [PTS Page 144] [\q 144/]     
bhikkhuno yathābhūtaṃ okkhāyati. -1 Kiñca yathābhūtaṃ okkhāyati:

1. Okkāyāti - sayyā. 

[BJT Page 286] [\x 286/]     

Cakkhuṃ aniccanti yathābhūtaṃ okkhāyati, rūpā aniccāti yathābhūtaṃ okkhāyati,
cakkhuviññāṇaṃ aniccanti yathābhūtaṃ okkhāyati, cakkhusamphasso aniccoti yathābhūtaṃ
okkhāyati, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 
Sotaṃ aniccanti yathābhūtaṃ okkhāyati, saddā aniccāti yathābhūtaṃ okkhāyati, sotaviññāṇaṃ
aniccanti yathābhūtaṃ okkhāyati, sotasamphasso aniccoti yathābhūtaṃ okkhāyati, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ okkhāyati. 
Ghānaṃ aniccanti yathābhūtaṃ okkhāyati, gandhā aniccāti yathābhūtaṃ okkhāyati,
ghānaviññāṇaṃ aniccanti yathābhūtaṃ okkhāyati, ghānasamphasso aniccoti yathābhūtaṃ
okkhāyati, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 
Jivhā aniccanti yathābhūtaṃ okkhāyati, rasā aniccāti yathābhūtaṃ okkhāyati, jivhāviññāṇaṃ
aniccanti yathābhūtaṃ okkhāyati, jivhāsamphasso aniccoti yathābhūtaṃ okkhāyati, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ okkhāyati. 
Kāyo aniccoti yathābhūtaṃ okkhāyati, phoṭṭhabbā aniccāti yathābhūtaṃ okkhāyati,
kāyaviññāṇaṃ aniccanti yathābhūtaṃ okkhāyati, kāyasamphasso aniccoti yathābhūtaṃ
okkhāyati, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 
Mano aniccoti yathābhūtaṃ okkhāyati, dhammā aniccāti yathābhūtaṃ okkhāyati,
manoviññāṇaṃ aniccanti yathābhūtaṃ okkhāyati, manosamphasso aniccoti yathābhūtaṃ
okkhāyati, yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. Samādhiṃ bhikkhave
bhāvetha, samāhitassa bhikkhave bhikkhuno yathābhūtaṃ okkhāyatīti. 

1. 16. 6
Paṭisallānasuttaṃ

161. Ekaṃ samayaṃ bhagavā rājagahe viharati jīvakambavane. Tatra kho bhagavā bhikkhū
āmantesi 'bhikkhavo'ti; bhadanteti te bhikkhū bhagavato paccassosuṃ, bhagavā etadavoca:
paṭisallāne bhikkhave yogamāpajjatha, patisallīnassa bhikkhave bhikkhuno yathābhūtaṃ
okkhāyati. -1 Kiñca yathābhūtaṃ okkhāyati:

Cakkhuṃ aniccanti yathābhūtaṃ okkhāyati, rūpā aniccāti yathābhūtaṃ okkhāyati,
cakkhuviññāṇaṃ aniccanti yathābhūtaṃ okkhāyati, cakkhusamphasso aniccoti yathābhūtaṃ
okkhāyati, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 

Sotaṃ aniccanti yathābhūtaṃ okkhāyati, saddā aniccāti yathābhūtaṃ okkhāyati, sotaviññāṇaṃ
aniccanti yathābhūtaṃ okkhāyati, sotasamphasso aniccoti yathābhūtaṃ okkhāyati, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ okkhāyati. 
Ghānaṃ aniccanti yathābhūtaṃ okkhāyati, gandhā aniccāti yathābhūtaṃ okkhāyati,
ghānaviññāṇaṃ aniccanti yathābhūtaṃ okkhāyati, ghānasamphasso aniccoti yathābhūtaṃ
okkhāyati, yampidaṃ ghānasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 
Jivhā aniccanti yathābhūtaṃ okkhāyati, rasā aniccāti yathābhūtaṃ okkhāyati, jivhāviññāṇaṃ
aniccanti yathābhūtaṃ okkhāyati, jivhāsamphasso aniccoti yathābhūtaṃ okkhāyati, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccanti yathābhūtaṃ okkhāyati. 
Kāyo aniccoti yathābhūtaṃ okkhāyati, phoṭṭhabbā aniccāti yathābhūtaṃ okkhāyati,
kāyaviññāṇaṃ aniccanti yathābhūtaṃ okkhāyati, kāyasamphasso aniccoti yathābhūtaṃ
okkhāyati, yampidaṃ kāyasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi aniccanti yathābhūtaṃ okkhāyati. 
Mano aniccoti yathābhūtaṃ okkhāyati, dhammā aniccāti yathābhūtaṃ okkhāyati,
manoviññāṇaṃ aniccanti yathābhūtaṃ okkhāyati, manosamphasso aniccoti yathābhūtaṃ
okkhāyati, yampidaṃ manosamphassapaccayā uppajjati vedayitaṃ sukhaṃ vā dukkhaṃ [PTS
Page 145] [\q 145/]      vā adukkhamasukhaṃ vā tampi aniccanti yathābhūtaṃ okkhāyati.
Samādhiṃ bhikkhave bhāvetha, samāhitassa bhikkhave bhikkhuno yathābhūtaṃ okkhāyati,
paṭisallāne bhikkhave yogamāpajjatha, paṭisallīnassa bhikkhave bhikkhuno yathābhūtaṃ
okkhāyatīti

1. 16. 7
Koṭṭhitaaniccasuttaṃ
162. Atha kho āyasmā mahākoṭṭhito yena bhagavā tenupasaṅkami, upasaṅkamitvā
bhagavantaṃ abhivādetvā ekamantaṃ nisīdi, ekamantaṃ nisinno kho āyasmā mahākoṭṭhito
bhagavantaṃ etadavoca: sādhu me bhante, bhagavā saṅkhittena dhammaṃ desetu yamahaṃ
bhagavato dhammaṃ sutvā eko vūpakaṭṭho appamatto ātāpi pahitatto vihareyyanti. 

1. Pakkhāyati - sī 1. Paccakkhāyati - sī 2. 

[BJT Page 288] [\x 288/]     

Yaṃ kho koṭṭhita aniccaṃ, tatra te chando pahātabbo; kiñca koṭṭhita aniccaṃ, cakkhuṃ kho
koṭṭhita aniccaṃ, tatra te chando pahātabbo. Rūpā aniccā, tatra te chando pahātabbo.
Cakkhuviññāṇaṃ aniccaṃ tatra te chando pahātabbo. Cakkhusamphasso anicco, tatra te
chando pahātabbo. Yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccaṃ, tatra te chando pahātabbo. 
Sotaṃ kho koṭṭhita aniccaṃ, tatra te chando pahātabbo. Saddā aniccā, tatra te chando
pahātabbo. Sotaviññāṇaṃ aniccaṃ tatra te chando pahātabbo. Sotasamphasso anicco, tatra te
chando pahātabbo. Yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccaṃ, tatra te chando pahātabbo. 
Ghānaṃ kho koṭṭhita aniccaṃ, tatra te chando pahātabbo. Gandhā aniccā, tatra te chando
pahātabbo. Ghānaviññāṇaṃ aniccaṃ tatra te chando pahātabbo. Ghāna samphasso anicco,
tatra te chando pahātabbo. Yampidaṃ ghānasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi aniccaṃ, tatra te chando pahātabbo. 
Jivhā kho koṭṭhita aniccā, tatra te chando pahātabbo. Rasā aniccā, tatra te chando
pahātabbo. Jivhāviññāṇaṃ aniccaṃ tatra te chando pahātabbo. Jivhāsamphasso anicco, tatra
te chando pahātabbo. Yampidaṃ jivhāsamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccaṃ, tatra te chando pahātabbo. 
Kāyo kho koṭṭhita anicco, tatra te chando pahātabbo. Phoṭṭhabbā aniccā, tatra te chando
pahātabbo. Kāyaviññāṇaṃ aniccaṃ tatra te chando pahātabbo. Kāyasamphasso anicco, tatra
te chando pahātabbo. Yampidaṃ kāyasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccaṃ, tatra te chando pahātabbo. 
Mano kho koṭṭhita anicco, tatra te chando pahātabbo. Dhammā aniccā, tatra te chando
pahātabbo. Manoviññāṇaṃ aniccaṃ tatra te chando pahātabbo. Manosamphasso anicco, tatra
te chando pahātabbo. Yampidaṃ [PTS Page 147] [\q 147/]      manosamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccaṃ, tatra te
chando pahātabbo. 
Yaṃ kho koṭṭhita, aniccaṃ, tatra te chando pahātabboti. 

1. 16. 8. 
Koṭṭhita dukkha suttaṃ
163. [PTS Page 146] [\q 146/]      sāvatthiyaṃ:

[PTS Page 146] [\q 146/]      ekamantaṃ nisinno kho āyasmā mahākoṭṭhito bhagavantaṃ
etadavoca: sādhu me bhante bhagavā saṅkhittena dhammaṃ desetu. Yamahaṃ bhagavato
dhammaṃ sutvā eko vūpakaṭṭho appamatto ātāpi pahitatto vihareyyanti. 
Yaṃ kho koṭṭhita dukkhaṃ, tatra te chando pahātabbo; kiñca koṭṭhita, dukkhaṃ, cakkhuṃ
kho koṭṭhita dukkhaṃ, tatra te chando pahātabbo. Rūpā dukkhā, tatra te chando pahātabbo.
Cakkhuviññāṇaṃ dukkhaṃ tatra te chando pahātabbo. Cakkhusamphasso dukkho, tatra te
chando pahātabbo. Yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 

[BJT Page 290] [\x 290/]     

Sotaṃ kho koṭṭhita dukkhaṃ, tatra te chando pahātabbo. Saddā dukkhā, tatra te chando
pahātabbo. Sotaviññāṇaṃ dukkhaṃ tatra te chando pahātabbo. Sotasamphasso dukkho, tatra
te chando pahātabbo. Yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Ghānaṃ kho koṭṭhita dukkhaṃ, tatra te chando pahātabbo. Gandhā dukkhā, tatra te chando
pahātabbo. Ghānaviññāṇaṃ dukkhaṃ tatra te chando pahātabbo. Ghānasamphasso dukkho,
tatra te chando pahātabbo. Yampidaṃ ghānasamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Jivhā kho koṭṭhita dukkhā, tatra te chando pahātabbo. Rasā dukkhā, tatra te chando
pahātabbo. Jivhāviññāṇaṃ dukkhaṃ tatra te chando pahātabbo. Jivhāsamphasso dukkho,
tatra te chando pahātabbo. Yampidaṃ jivhāsamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Kāyo kho koṭṭhita dukkho, tatra te chando pahātabbo. Phoṭṭhabba dukkhā, tatra te chando
pahātabbo. Kāyaviññāṇaṃ dukkhaṃ tatra te chando pahātabbo. Kāyasamphasso dukkho,
tatra te chando pahātabbo. Yampidaṃ kāyasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Mano kho koṭṭhita dukkho, tatra te chando pahātabbo. Dhammā dukkhā, tatra te chando
pahātabbo. Manoviññāṇaṃ dukkhaṃ tatra te chando pahātabbo. Manosamphasso dukkho,
tatra te chando pahātabbo. Yampidaṃ manosamphassapaccayā uppajjati vedayitaṃ sukhaṃ
vā dukkhaṃ vā adukkhamasukhaṃ vā tampi dukkhaṃ, tatra te chando pahātabbo. 
Yaṃ kho koṭṭhita, dukkhaṃ, tatra te chando pahātabboti. 

1. 16. 9. 
Koṭṭhita anattasuttaṃ
164. Sāvatthiyaṃ:

Ekamantaṃ nisinno kho āyasmā mahākoṭṭhito bhagavantaṃ etadavoca: sādhu me bhante
bhagavā saṅkhittena dhammaṃ desetu yamahaṃ bhagavato dhammaṃ sutvā eko vūpakaṭṭho
appamatto ātāpi pahitatto vihareyyanti. 
Yo kho koṭṭhita anattā, tatra te chando pahātabbo, ko ca koṭṭhita anattā, cakkhuṃ kho
koṭṭhita anattā, tatra te chando pahātabbo. Rūpā anattā, tatra te chando pahātabbo.
Cakkhuviññāṇaṃ anattā tatra te chando pahātabbo. Cakkhusamphasso anattā, tatra te
chando pahātabbo. Yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattā, tatra te chando pahātabbo. 

Sotaṃ kho koṭṭhita anattā, tatra te chando pahātabbo. Saddā anattā, tatra te chando
pahātabbo. Sotaviññāṇaṃ anattā tatra te chando pahātabbo. Sotasamphasso anattā, tatra te
chando pahātabbo. Yampidaṃ sotasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattā, tatra te chando pahātabbo. 
Ghānaṃ kho koṭṭhita anattā, tatra te chando pahātabbo. Gandhā anattā, tatra te chando
pahātabbo. Ghānaviññāṇaṃ anattā tatra te chando pahātabbo. Ghānasamphasso anattā, tatra
te chando pahātabbo. Yampidaṃ ghānasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattā, tatra te chando pahātabbo. 
Jivhā kho koṭṭhita anattā, tatra te chando pahātabbo. Rasā anattā, tatra te chando pahātabbo.
Jivhāviññāṇaṃ anattā tatra te chando pahātabbo. Jivhāsamphasso anattā, tatra te chando
pahātabbo. Yampidaṃ jivhāsamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi anattā, tatra te chando pahātabbo. 
Kāyo kho koṭṭhita anattā, tatra te chando pahātabbo. Phoṭṭhabbā anattā, tatra te chando
pahātabbo. Kāyaviññāṇaṃ anattā, tatra te chando pahātabbo. Kāyasamphasso anattā, tatra
te chando pahātabbo. Yampidaṃ kāyasamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattā, tatra te chando pahātabbo. 
Mano kho koṭṭhita anattā, tatra te chando pahātabbo. Dhammā anattā, tatra te chando
pahātabbo. Manoviññāṇaṃ anattā, tatra te chando pahātabbo. Manosamphasso anattā, tatra
te chando pahātabbo. Yampidaṃ manosamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi anattā, tatra te chando pahātabbo. 
Yo kho koṭṭhita, anattā, tatra te chando pahātabboti. 

1. 16. 10
Micchādiṭṭhippahānasuttaṃ

165. Atha kho aññataro bhikkhu yena bhagavā tenupasaṅkami. Upasaṅkamitvā ekamantaṃ
nisīdi. Ekamantaṃ nisinno kho so bhikkhū bhagavantaṃ etadavoca: kathannu kho bhante
jānato kathaṃ passato micchādiṭṭhi pahīyatīti?

[BJT Page 292] [\x 292/]      cakkhuṃ kho bhikkhū aniccato jānato passato micchādiṭṭhi
pahīyati. Rūpe aniccato jānato passato micchādiṭṭhi pahīyati. Cakkhuviññāṇaṃ aniccato
jānato passato micchādiṭṭhi pahīyati, cakkhusamphassaṃ aniccato jānato passato
micchādiṭṭhi pahīyati, yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccato jānato passato micchādiṭṭhi pahīyati. 

Sotaṃ aniccato jānato passato micchādiṭṭhi pahīyati. Sadde aniccato jānato passato
micchādiṭṭhi pahīyati. Sotaviññāṇaṃ aniccato jānato passato micchādiṭṭhi pahīyati,
sotasamphassaṃ aniccato jānato passato micchādiṭṭhi pahīyati, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato micchādiṭṭhi pahīyati. 
Ghānaṃ aniccato jānato passato micchādiṭṭhi pahīyati. Gandhe aniccato jānato passato
micchādiṭṭhi pahīyati. Ghānaviññāṇaṃ aniccato jānato passato micchādiṭṭhi pahīyati,
ghānasamphassaṃ aniccato jānato passato micchādiṭṭhi pahīyati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato micchādiṭṭhi pahīyati. 
Jivhaṃ aniccato jānato passato micchādiṭṭhi pahīyati. Rase aniccato jānato passato
micchādiṭṭhi pahīyati. Jivhāviññāṇaṃ aniccato jānato passato micchādiṭṭhi pahīyati,
jivhāsamphassaṃ aniccato jānato passato micchādiṭṭhi pahīyati, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato micchādiṭṭhi pahīyati. 
Kāyaṃ aniccato jānato passato micchādiṭṭhi pahīyati. Phoṭṭhabbe aniccato jānato passato
micchādiṭṭhi pahīyati. Kāyaviññāṇaṃ aniccato jānato passato micchādiṭṭhi pahīyati,
kāyasamphassaṃ aniccato jānato passato micchādiṭṭhi pahīyati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato micchādiṭṭhi pahīyati. 
Manaṃ aniccato jānato passato micchādiṭṭhi pahīyati. Dhamme aniccato jānato passato
micchādiṭṭhi pahīyati. Manoviññāṇaṃ aniccato jānato passato micchādiṭṭhi pahīyati,
manosamphassaṃ aniccato jānato passato micchādiṭṭhi pahīyati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccato jānato passato micchādiṭṭhi pahīyati. 
Evaṃ kho bhikkhu jānato evaṃ passato micchādiṭṭhi pahīyatīti. 

1. 16. 11
Sakkāyadiṭṭhippahānasuttaṃ
166. Sāvatthiyaṃ:

Ekamantaṃ nisinno kho so bhikkhu bhagavantaṃ etadavoca: kathannu kho bhante jānato
kathaṃ passato sakkāyadiṭṭhi pahīyatīti?

Cakkhuṃ kho bhikkhū dukkhato jānato passato sakkāyadiṭṭhi pahīyati. Rūpe dukkhato
jānato passato sakkāyadiṭṭhi pahīyati. Cakkhuviññāṇaṃ dukkhato jānato passato
sakkāyadiṭṭhi pahīyati, cakkhusamphassaṃ dukkhato jānato passato sakkāyadiṭṭhi
pahīyati, yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi dukkhato jānato passato sakkāyadiṭṭhi pahīyati. 

Sotaṃ dukkhato jānato passato sakkāyadiṭṭhi pahīyati. Sadde dukkhato jānato passato
sakkāyadiṭṭhi pahīyati. Sotaviññāṇaṃ dukkhato jānato passato sakkāyadiṭṭhi pahīyati,
sotasamphassaṃ dukkhato jānato passato sakkāyadiṭṭhi pahīyati, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhato jānato passato sakkāyadiṭṭhi pahīyati. 
Ghānaṃ dukkhato jānato passato sakkāyadiṭṭhi pahīyati. Gandhe dukkhato jānato passato
sakkāyadiṭṭhi pahīyati. Ghānaviññāṇaṃ dukkhato jānato passato sakkāyadiṭṭhi pahīyati,
ghānasamphassaṃ dukkhato jānato passato sakkāyadiṭṭhi pahīyati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhato jānato passato sakkāyadiṭṭhi pahīyati. 
Jivhaṃ dukkhato jānato passato sakkāyadiṭṭhi pahīyati. Rase dukkhato jānato passato
sakkāyadiṭṭhi pahīyati. Jivhāviññāṇaṃ dukkhato jānato passato sakkāyadiṭṭhi pahīyati,
jivhāsamphassaṃ dukkhato jānato passato sakkāyadiṭṭhi pahīyati, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhato jānato passato sakkāyadiṭṭhi pahīyati. 
Kāyaṃ dukkhato jānato passato sakkāyadiṭṭhi pahīyati. Phoṭṭhabbe dukkhato jānato
passato sakkāyadiṭṭhi pahīyati. Kāyaviññāṇaṃ dukkhato jānato passato sakkāyadiṭṭhi
pahīyati, kāyasamphassaṃ dukkhato jānato passato sakkāyadiṭṭhi pahīyati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhato jānato passato sakkāyadiṭṭhi pahīyati. 
Manaṃ dukkhato jānato passato sakkāyadiṭṭhi pahīyati. Dhamme dukkhato jānato passato
sakkāyadiṭṭhi pahīyati. Manoviññāṇaṃ dukkhato jānato passato sakkāyadiṭṭhi pahīyati,
manosamphassaṃ dukkhato jānato passato sakkāyadiṭṭhi pahīyati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi dukkhato jānato passato sakkāyadiṭṭhi pahīyati. 
Evaṃ kho bhikkhu jānato evaṃ passato sakkāyadiṭṭhi pahīyatīti. 

[BJT Page 294] [\x 294/]     
1. 16. 12
Attānudiṭṭhippahānasuttaṃ
167. [PTS Page 166] [\q 166/]      sāvatthiyaṃ:

Ekamantaṃ nisinno kho so bhikkhu bhagavantaṃ etadavoca: kathannu kho bhante jānato
kathaṃ passato sakkāyadiṭṭhi pahīyatīti?

Cakkhuṃ kho bhikkhu anattato jānato passato attānudiṭṭhi pahīyati. Rūpe anattato jānato
passato attānudiṭṭhi pahīyati. Cakkhuviññāṇaṃ anattato jānato passato attānudiṭṭhi
pahīyati, cakkhusamphassaṃ anattato jānato passato attānudiṭṭhi pahīyati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 

Sotaṃ anattato jānato passato attānudiṭṭhi pahīyati. Sadde anattato jānato passato
attānudiṭṭhi pahīyati. Sotaviññāṇaṃ anattato jānato passato attānudiṭṭhi pahīyati,
sotasamphassaṃ anattato jānato passato attānudiṭṭhi pahīyati, yampidaṃ
sotasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 
Ghānaṃ anattato jānato passato attānudiṭṭhi pahīyati. Gandhe anattato jānato passato
attānudiṭṭhi pahīyati. Ghānaviññāṇaṃ anattato jānato passato attānudiṭṭhi pahīyati,
ghānasamphassaṃ dukkhato jānato passato attānudiṭṭhi pahīyati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 
Jivhaṃ anattato jānato passato attānudiṭṭhi pahīyati. Rase anattato jānato passato
attānudiṭṭhi pahīyati. Jivhāviññāṇaṃ anattato jānato passato attānudiṭṭhi pahīyati,
jivhāsamphassaṃ anattato jānato passato attānudiṭṭhi pahīyati, yampidaṃ
jivhāsamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 
Kāyaṃ anattato jānato passato attānudiṭṭhi pahīyati. Phoṭṭhabbe anattato jānato passato
attānudiṭṭhi pahīyati. Kāyaviññāṇaṃ anattato jānato passato attānudiṭṭhi pahīyati,
kāyasamphassaṃ anattato jānato passato attānudiṭṭhi pahīyati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 
Manaṃ anattato jānato passato attānudiṭṭhi pahīyati. Dhamme anattato jānato passato
attānudiṭṭhi pahīyati. Manoviññāṇaṃ anattato jānato passato attānudiṭṭhi pahīyati,
manosamphassaṃ anattato jānato passato attānudiṭṭhi pahīyati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi anattato jānato passato attānudiṭṭhi pahīyati. 
Evaṃ kho bhikkhu jānato evaṃ passato attānudiṭṭhi pahīyatīti. 

Nandikkhaya vaggo soḷasamo. 

Tatruddānaṃ:

Nandikkhayena cattāro - jīvakambavane duve
Koṭṭhitena tayo vuttā - micchāsakkāya attatoti. 

[BJT Page 296] [\x 296/]     
17. Saṭṭhipeyyālo

1. 17. 1
Aniccachandasuttaṃ
168. Sāvatthiyaṃ:

Yaṃ bhikkhave aniccaṃ, tatra vo chando pahātabbo. Kiñca bhikkhave aniccaṃ: [PTS Page
149] [\q 149/]      cakkhuṃ bhikkhave aniccaṃ, tatra vo-1 chando pahātabbo. 
Sotaṃ aniccaṃ, tatra vo chando pahātabbo. Ghānaṃ aniccaṃ tatra vo chando pahātabbo, jivhā
aniccā tatra vo chando pahātabbo, kāyo anicco tatra vo chando pahātabbo, mano anicco tatra
vo chando pahātabbo. Yaṃ bhikkhave aniccaṃ, tatra vo chando pahātabboti. 

1. 17. 2
Aniccarāgasuttaṃ
169. Yaṃ bhikkhave aniccaṃ, tatra vo rāgo pahātabbo. Kiñca bhikkhave aniccaṃ: cakkhuṃ
bhikkhave aniccaṃ, tatra vo rāgo pahātabbo. 
Sotaṃ aniccaṃ, tatra vo rāgo pahātabbo. Ghānaṃ aniccaṃ, tatra vo rāgo pahātabbo, jivhā
aniccā, tatra vo rāgo pahātabbo, kāyo anicco, tatra vo rāgo pahātabbo, mano anicco, tatra vo
rāgo pahātabbo. Yaṃ bhikkhave aniccaṃ, tatra vo rāgo pahātabboti. 

1. 17. 3
Anicca chandarāgasuttaṃ

170. Yaṃ bhikkhave aniccaṃ, tatra vo chandarāgo pahātabbo. Kiñca bhikkhave aniccaṃ:
cakkhuṃ bhikkhave aniccaṃ, tatra vo chandarāgo pahātabbo. 
Sotaṃ aniccaṃ, tatra vo chandarāgo pahātabbo. Ghānaṃ aniccaṃ, tatra vo chandarāgo
pahātabbo, jivhā aniccā, tatra vo chandarāgo pahātabbo, kāyo anicco, tatra vo chandarāgo
pahātabbo, mano anicco, tatra vo chandarāgo pahātabbo. Yaṃ bhikkhave aniccaṃ, tatra vo
chandarāgo pahātabboti. 

1. 17. 4
Dukkhachandasuttaṃ
171. Yaṃ bhikkhave dukkhaṃ, tatra vo chando pahātabbo. Kiñca bhikkhave dukkhaṃ:
cakkhuṃ bhikkhave dukkhaṃ, tatra vo chando pahātabbo. 
Sotaṃ dukkhaṃ, tatra vo chando pahātabbo. Ghānaṃ dukkhaṃ, tatra vo chando pahātabbo,
jivhā dukkhā, tatra vo chando pahātabbo, kāyo dukkho, tatra vo chando pahātabbo, mano
dukkho, tatra vo chando pahātabbo. Yaṃ bhikkhave dukkhaṃ, tatra vo chando pahātabboti. 

1. 17. 5
Dukkharāgasuttaṃ
172. Yaṃ bhikkhave dukkhaṃ, tatra vo rāgo pahātabbo. Kiñca bhikkhave dukkhaṃ: cakkhuṃ
bhikkhave dukkhaṃ, tatra vo rāgo pahātabbo. 
Sotaṃ dukkhaṃ, tatra vo rāgo pahātabbo. Ghānaṃ dukkhaṃ, tatra vo rāgo pahātabbo, jivhā
dukkhā, tatra vo rāgo pahātabbo, kāyo, dukkho tatra vo rāgo pahātabbo, mano dukkho,
tatra vo rāgo pahātabbo. Yaṃ bhikkhave dukkhaṃ, tatra vo rāgo pahātabboti. 

1. 17. 6
Dukkha chandarāgasuttaṃ

173. Yaṃ bhikkhave dukkhaṃ, tatra vo chandarāgo pahātabbo. Kiñca bhikkhave dukkhaṃ:
cakkhuṃ bhikkhave dukkhaṃ, tatra vo chandarāgo pahātabbo. 
Sotaṃ dukkhaṃ, tatra vo chandarāgo pahātabbo. Ghānaṃ dukkhaṃ, tatra vo chandarāgo
pahātabbo, jivhā dukkhā, tatra vo chandarāgo pahātabbo, kāyo dukkho, tatra vo chandarāgo
pahātabbo, mano dukkho, tatra vo chandarāgo pahātabbo. [PTS Page 150] [\q 150/]      yaṃ
bhikkhave dukkhaṃ, tatra vo chandarāgo pahātabboti. 

1. Te-sī

[BJT Page 298] [\x 298/]     
1. 17. 7
Anattachandasuttaṃ
174. Sāvatthiyaṃ:
Yo bhikkhave anattā, tatra vo chando pahātabbo. Ko ca bhikkhave anattā: cakkhuṃ
bhikkhave anattā, tatra vo chando pahātabbo. 
Sotaṃ anattā, tatra vo chando pahātabbo. Ghānaṃ anattā, tatra vo chando pahātabbo, jivhā
anattā, tatra vo chando pahātabbo, kāyo anattā, tatra vo chando pahātabbo, mano anattā,
tatra vo chando pahātabbo. Yaṃ bhikkhave anattā, tatra vo chando pahātabboti. 

1. 17. 8
Anantarāgasuttaṃ
175. Yo bhikkhave anattā, tatra vo rāgo pahātabbo. Ko ca bhikkhave anattā: cakkhuṃ
bhikkhave anattā, tatra vo rāgo pahātabbo. 
Sotaṃ anattā, tatra vo rāgo pahātabbo. Ghānaṃ anattā, tatra vo rāgo pahātabbo, jivhā anattā,
tatra vo rāgo pahātabbo, kāyo anattā, tatra vo rāgo pahātabbo, mano anattā, tatra vo rāgo
pahātabbo. Yaṃ bhikkhave anattā, tatra vo rāgo pahātabboti. 

1. 17. 9
Anatta chandarāgasuttaṃ
176. Yo bhikkhave anattā, tatra vo chandarāgo pahātabbo. Ko ca bhikkhave anattā: cakkhuṃ
bhikkhave anattā, tatra vo chandarāgo pahātabbo. 
Sotaṃ anattā, tatra vo chandarāgo pahātabbo. Ghānaṃ anattā, tatra vo chandarāgo
pahātabbo, jivhā anattā, tatra vo chandarāgo pahātabbo, kāyo anattā, tatra vo chandarāgo
pahātabbo, mano anattā, tatra vo chandarāgo pahātabbo. Yaṃ bhikkhave anattā, tatra vo
chandarāgo pahātabboti. 

1. 17. 10
Bāhirāniccachandasuttaṃ
177. Sāvatthiyaṃ:
Yaṃ bhikkhave aniccaṃ, tatra vo chando pahātabbo. Kiñca bhikkhave aniccaṃ: cakkhuṃ
bhikkhave aniccaṃ, tatra vo chando pahātabbo. 
Sotaṃ aniccaṃ, tatra vo chando pahātabbo. Ghānaṃ aniccaṃ, tatra vo chando pahātabbo, jivhā
aniccā, tatra vo chando pahātabbo, kāyo anicco, tatra vo chando pahātabbo, mano anicco,
tatra vo chando pahātabbo. Yaṃ bhikkhave aniccaṃ, tatra vo chando pahātabboti. 

1. 17. 11
Bāhirāniccarāgasuttaṃ
178. Yaṃ bhikkhave aniccaṃ, tatra vo rāgo pahātabbo. Kiñca bhikkhave aniccaṃ: cakkhuṃ
bhikkhave aniccaṃ, tatra vo rāgo pahātabbo. 
Sotaṃ aniccaṃ, tatra vo rāgo pahātabbo. Ghānaṃ aniccaṃ tatra vo rāgo pahātabbo, jivhā
aniccā, tatra vo rāgo pahātabbo, kāyo anicco, tatra vo rāgo pahātabbo, mano anicco, tatra vo
rāgo pahātabbo. Yaṃ bhikkhave aniccaṃ, tatra vo rāgo pahātabboti. 

1. 17. 12
Bāhirānicca chandarāgasuttaṃ
179. Yaṃ bhikkhave aniccaṃ, tatra vo chandarāgo pahātabbo. Kiñca bhikkhave aniccaṃ:
cakkhuṃ bhikkhave aniccaṃ, tatra vo chandarāgo pahātabbo. 
Sotaṃ aniccaṃ, tatra vo chandarāgo pahātabbo. Ghānaṃ aniccaṃ, tatra vo chandarāgo
pahātabbo, jivhā aniccā, tatra vo chandarāgo pahātabbo, kāyo anicco, tatra vo chandarāgo
pahātabbo, mano anicco, tatra vo chandarāgo pahātabbo. Yaṃ bhikkhave aniccaṃ, tatra vo
chandarāgo pahātabboti. 

1. 17. 13
Bāhira dukkhachanda suttaṃ
180. Yaṃ bhikkhave dukkhaṃ, tatra vo chando pahātabbo. Kiñca bhikkhave dukkhaṃ:
cakkhuṃ bhikkhave dukkhaṃ, tatra vo chando pahātabbo. 
Sotaṃ dukkhaṃ, tatra vo chando pahātabbo. Ghānaṃ dukkhaṃ, tatra vo chando pahātabbo,
jivhā dukkhā, tatra vo chando pahātabbo, kāyo dukkho, tatra vo chando pahātabbo, mano
dukkho, tatra vo chando pahātabbo. Yaṃ bhikkhave dukkhaṃ, tatra vo chando pahātabboti. 

1. 17. 14
Bāhira dukkharāga suttaṃ
181. Yaṃ bhikkhave dukkhaṃ, tatra vo rāgo pahātabbo. Kiñca bhikkhave dukkhaṃ: cakkhuṃ
bhikkhave dukkhaṃ, tatra vo rāgo pahātabbo. 
Sotaṃ dukkhaṃ, tatra vo rāgo pahātabbo. Ghānaṃ dukkhaṃ, tatra vo rāgo pahātabbo, jivhā
dukkhā, tatra vo rāgo pahātabbo, kāyo dukkho, tatra vo rāgo pahātabbo, mano dukkho,
tatra vo rāgo pahātabbo. Yaṃ bhikkhave dukkhaṃ, tatra vo rāgo pahātabboti. 

1. 17. 15
Bāhiradukkha chandarāgasuttaṃ
182. Yaṃ bhikkhave dukkhaṃ, tatra vo chandarāgo pahātabbo. Kiñca bhikkhave dukkhaṃ:
cakkhuṃ bhikkhave dukkhaṃ, tatra vo chandarāgo pahātabbo. 
Sotaṃ dukkhaṃ, tatra vo chandarāgo pahātabbo. Ghānaṃ dukkhaṃ, tatra vo chandarāgo
pahātabbo, jivhā dukkhā, tatra vo chandarāgo pahātabbo, kāyo dukkho, tatra vo chandarāgo
pahātabbo, mano dukkho, tatra vo chandarāgo pahātabbo. Yaṃ bhikkhave dukkhaṃ, tatra vo
chandarāgo pahātabboti. 

[BJT Page 300] [\x 300/]     
Bāhirānattachandasuttaṃ
183. Sāvatthiyaṃ:
[PTS Page 151] [\q 151/]      yo bhikkhave anattā, tatra vo chando pahātabbo. Ko ca
bhikkhave anattā: rūpā bhikkhave anattā, tatra vo chando pahātabbo. 
Saddā anattā, tatra vo chando pahātabbo. Gandhā anattā, tatra vo chando pahātabbo, rasā
anattā, tatra vo chando pahātabbo, poṭṭhabbā anattā, tatra vo chando pahātabbo, dhammā
anattā, tatra vo chando pahātabbo. Yaṃ bhikkhave anattā, tatra vo chando pahātabboti. 

1. 17. 17
Bāhirānattarāgasuttaṃ
184. Yo bhikkhave anattā, tatra vo rāgo pahātabbo. Ko ca bhikkhave anattā; rapā bhikkhave
anattā, tatra vo rāgo pahātabbo. 
Saddā anattā, tatra vo rāgo pahātabbo. Gandhā anattā, tatra vo rāgo pahātabbo, rasā anattā,
tatra vo rāgo pahātabbo, poṭṭhabbā* anattā, tatra vo rāgo pahātabbo, dhammā anattā, tatra
vo rāgo pahātabbo. Yaṃ bhikkhave anattā, tatra vo rāgo pahātabboti. 

1. 17. 18
Bāhirānatta chandarāgasuttaṃ
185. Yaṃ bhikkhave anattā, tatra vo chandarāgo pahātabbo. Ko ca bhikkhave anattā: rūpā
bhikkhave anattā, tatra vo chandarāgo pahātabbo. 
Saddā anattā, tatra vo chandarāgo pahātabbo. Gandhā anattā, tatra vo chandarāgo
pahātabbo, rasā anattā, tatra vo chandarāgo pahātabbo, poṭṭhabbā anattā, tatra vo
chandarāgo pahātabbo, dhammā anattā, tatra vo chandarāgo pahātabbo. Yaṃ bhikkhave
anattā, tatra vo chandarāgo pahātabboti. 

1. 17. 19
Atītāniccasuttaṃ
186. Cakkhuṃ bhikkhave aniccaṃ atītaṃ, sotaṃ aniccaṃ atītaṃ, ghānaṃ aniccaṃ atītaṃ, jivhā
aniccā atītā, kāyo anicco atīto, mano anicco atīto. Evaṃ passaṃ bhikkhave sutavā
ariyasāvako cakkhusmimpi nibbindati, sotasmimpi nibbindati, ghānasmimpi nibbindati,
jivhāyapi nibbindati, kāyasmimpi nibbindati, manasmimpi nibbindati. Nibbindaṃ virajjati,
virāgā vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ,
kataṃ karaṇīyaṃ, nāparaṃ itthattāyāti pajānātīti. 

1. 17. 20
Anāgatāniccasuttaṃ
187. Cakkhuṃ bhikkhave aniccaṃ anāgataṃ, sotaṃ aniccaṃ anāgataṃ, ghānaṃ aniccaṃ
anāgataṃ, jivhā aniccā anāgatā, kāyo anicco anāgato, mano anicco anāgato. Evaṃ passaṃ
bhikkhave sutavā ariyasāvako cakkhusmimpi nibbindati, sotasmimpi nibbindati,
ghānasmimpi nibbindati, jivhāyapi nibbindati, kāyasmimpi nibbindati, manasmimpi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 21
Paccuppannāniccasuttaṃ
188. Cakkhuṃ bhikkhave aniccaṃ paccuppannaṃ, sotaṃ aniccaṃ paccuppannaṃ, ghānaṃ
aniccaṃ paccuppannaṃ, jivhā aniccā paccuppannā, kāyo anicco paccuppanno, mano anicco
paccuppanno. Evaṃ passaṃ bhikkhave sutavā ariyasāvako cakkhusmimpi nibbindati,
sotasmimpi nibbindati, ghānasmimpi nibbindati, jivhāyapi nibbindati, kāyasmimpi
nibbindati, manasmimpi nibbindati, nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti pajānātīti. 

[BJT Page 302] [\x 302/]     
1. 17. 22
Atīta dukkha suttaṃ
189. [PTS Page 152] [\q 152/]      cakkhuṃ bhikkhave dukkhaṃ atītaṃ, sotaṃ dukkhaṃ
atītaṃ, ghānaṃ dukkhaṃ atītaṃ, jivhā dukkhā atītā, kāyo dukkho atīto, mano dukkho atīto.
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 23
Anāgata dukkha suttaṃ
190. Cakkhuṃ bhikkhave dukkhaṃ anāgataṃ, sotaṃ dukkhaṃ anāgataṃ, ghānaṃ dukkhaṃ
anāgataṃ, jivhā dukkhā anāgatā, kāyo dukkho anāgato, mano dukkho anāgato. Evaṃ passaṃ
bhikkhave sutavā ariyasāvako cakkhusmimpi nibbindati, sotasmimpi nibbindati,
ghānasmimpi nibbindati, jivhāyapi nibbindati, kāyasmimpi nibbindati, manasmimpi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 24
Paccuppanna dukkha suttaṃ
191. Cakkhuṃ bhikkhave dukkhaṃ paccuppannaṃ, sotaṃ dukkhaṃ paccuppannaṃ, ghānaṃ
dukkhaṃ paccuppannaṃ, jivhā dukkhā paccuppannā, kāyo dukkho paccuppanno, mano
dukkho paccuppanno. Evaṃ passaṃ bhikkhave sutavā ariyasāvako cakkhusmimpi nibbindati,
sotasmimpi nibbindati, ghānasmimpi nibbindati, jivhāyapi nibbindati, kāyasmimpi
nibbindati, manasmimpi nibbindati, nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ nāparaṃ
itthattāyāti pajānātīti. 

1. 17. 25
Atītānattasuttaṃ
192. Cakkhuṃ bhikkhave anattā atītaṃ, sotaṃ anattā atītaṃ, ghānaṃ anattā atītaṃ, jivhā
anattā atītā, kāyo anattā atīto, mano anattā atīto. Evaṃ passaṃ bhikkhave sutavā
ariyasāvako cakkhusmimpi nibbindati, sotasmimpi nibbindati, ghānasmimpi nibbindati,
jivhāyapi nibbindati, kāyasmimpi nibbindati, manasmimpi nibbindati. Nibbindaṃ virajjati,
virāgā vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ,
kataṃ karaṇīyaṃ, nāparaṃ itthattāyāti pajānātīti. 

1. 17. 26
Anāgatānattasuttaṃ
193. Cakkhuṃ bhikkhave anattā anāgataṃ, sotaṃ anattā anāgataṃ, ghānaṃ anattā anāgataṃ,
jivhā anattā anāgatā, kāyo anattā anāgato, mano anattā anāgato. Evaṃ passaṃ bhikkhave
sutavā ariyasāvako cakkhusmimpi nibbindati, sotasmimpi nibbindati, ghānasmimpi
nibbindati, jivhāyapi nibbindati, kāyasmimpi nibbindati, manasmimpi nibbindati. Nibbindaṃ
virajjati, virāgā vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 27
Paccuppannānattaniccasuttaṃ
194. Cakkhuṃ bhikkhave anattā paccuppannaṃ, sotaṃ anattā paccuppannaṃ, ghānaṃ anattā
paccuppannaṃ, jivhā anattā paccuppannā, kāyo anattā paccuppanno, mano anattā
paccuppanno. Evaṃ passaṃ bhikkhave sutavā ariyasāvako cakkhusmimpi nibbindati,
sotasmimpi nibbindati, ghānasmimpi nibbindati, jivhāyapi nibbindati, kāyasmimpi
nibbindati, manasmimpi nibbindati, nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ nāparaṃ
itthattāyāti pajānātīti. 

1. 17. 28
Bāhira atītānicca suttaṃ

195. Rūpā bhikkhave aniccā atītā, saddā aniccā atītā, gandhā aniccā atītā, rasā aniccā atītā,
phoṭṭhabbā aniccā atītā, dhammā aniccā atītā. Evaṃ passaṃ bhikkhave sutavā ariyasāvako
rūpesupi nibbindati, saddesupi nibbindati, gandhesupi nibbindati, rasesupi nibbindati,
phoṭṭhabbesupi nibbindati, dhammesupi nibbindati. Nibbindaṃ virajjati, virāgā vimuccati
vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ,
nāparaṃ itthattāyāti pajānātīti. 

1. 17. 29 Bāhira anāgatānicca suttaṃ. 196. Rūpā bhikkhave aniccā anāgatā, saddā aniccā
anāgatā, gandhā aniccā anāgatā, rasā aniccā anāgatā, phoṭṭhabbā aniccā anāgatā, dhammā
aniccā anāgatā. Evaṃ passaṃ bhikkhave sutavā ariyasāvako rūpesupi nibbindati, saddesupi
nibbindati, gandhesupi nibbindati, rasesupi nibbindati, phoṭṭhabbesupi nibbindati,
dhammesupi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 30 Bāhirapaccuppannānicca suttaṃ 197. Rūpā bhikkhave aniccā paccuppannā, saddā
aniccā paccuppannā, gandhā aniccā paccuppannā, rasā aniccā paccuppannā, phoṭṭhabbā
aniccā paccuppannā, dhammā aniccā paccuppannā. Evaṃ passaṃ bhikkhave sutavā
ariyasāvako rūpesupi nibbindati, saddesupi nibbindati, gandhesupi nibbindati, rasesupi
nibbindati, phoṭṭhabbesupi nibbindati, dhammesupi nibbindati. Nibbindaṃ virajjati, virāgā
vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ
karaṇīyaṃ, nāparaṃ itthattāyāti pajānātīti. 
1. 17. 31
Bāhirātīta dukkha suttaṃ
198. Rūpā bhikkhave dukkhā atītā, saddā dukkhā atītā, gandhā dukkhā atītā, rasā dukkhā
atītā, phoṭṭhabbā dukkhā atītā, dhammā dukkhā atītā. Evaṃ passaṃ bhikkhave sutavā
ariyasāvako rūpesupi nibbindati, saddesupi nibbindati, gandhesupi nibbindati, rasesupi
nibbindati, phoṭṭhabbesupi nibbindati, dhammesupi nibbindati. Nibbindaṃ virajjati, virāgā
vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ
karaṇīyaṃ, nāparaṃ itthattāyāti pajānātīti. 

1.17. 32 Bāhirānāgata dukkha suttaṃ 199. Rūpā bhikkhave dukkhā anāgatā, saddā dukkhā
anāgatā, gandhā dukkhā anāgatā, rasā dukkhā anāgatā, phoṭṭhabbā dukkhā anāgatā,
dhammā dukkhā anāgatā. Evaṃ passaṃ bhikkhave sutavā ariyasāvako rūpesupi nibbindati,
saddesupi nibbindati, gandhesupi nibbindati, rasesupi nibbindati, phoṭṭhabbesupi
nibbindati, dhammesupi nibbindati. Nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti pajānātīti. 

1. 17. 33 Bāhira paccuppannadukkha suttaṃ 200. Rūpā bhikkhave dukkhā paccuppannā,
saddā dukkhā paccuppannā, gandhā dukkhā paccuppannā, rasā dukkhā paccuppannā,
phoṭṭhabbā dukkhā paccuppannā, dhammā dukkhā paccuppannā. Evaṃ passaṃ bhikkhave
sutavā ariyasāvako rūpesupi nibbindati, saddesupi nibbindati, gandhesupi nibbindati,
rasesupi nibbindati, phoṭṭhabbesupi nibbindati, dhammesupi nibbindati. Nibbindaṃ virajjati,
virāgā vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ,
kataṃ karaṇīyaṃ, nāparaṃ itthattāyāti pajānātīti. 

1. Atītānāgato - sī
2. Atītānagatā -sī

1. 17. 34
Bāhira atītānatta suttaṃ

201. Rūpā bhikkhave anattā atītā, saddā anattā atītā, gandhā anattā atītā, rasā anattā atītā,
phoṭṭhabbā anattā atītā, dhammā anattā atītā. Evaṃ passaṃ bhikkhave sutavā ariyasāvako
rūpesupi nibbindati, saddesupi nibbindati, gandhesupi nibbindati, rasesupi nibbindati,
phoṭṭhabbesupi nibbindati, dhammesupi nibbindati. Nibbindaṃ virajjati, virāgā vimuccati
vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ,
nāparaṃ itthattāyāti pajānātīti. 

1. 17. 35 Bāhira anāgatānatta suttaṃ 202. Rūpā bhikkhave anattā anāgatā, saddā anattā
anāgatā, gandhā anattā anāgatā, rasā anattā anāgatā, phoṭṭhabbā anattā anāgatā, dhammā
anattā anāgatā. Evaṃ passaṃ bhikkhave sutavā ariyasāvako rūpesupi nibbindati, saddesupi
nibbindati, gandhesupi nibbindati, rasesupi nibbindati, phoṭṭhabbesupi nibbindati,
dhammesupi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 36 Bāhira paccuppannānatta suttaṃ 203. Rūpā bhikkhave anattā paccuppannā, saddā
anattā paccuppannā, gandhā anattā paccuppannā, rasā anattā paccuppannā, phoṭṭhabbā
anattā paccuppannā, dhammā anattā paccuppannā. Evaṃ passaṃ bhikkhave sutavā
ariyasāvako rūpesupi nibbindati, saddesupi nibbindati, gandhesupi nibbindati, rasesupi
nibbindati, phoṭṭhabbesupi nibbindati, dhammesupi nibbindati. Nibbindaṃ virajjati, virāgā
vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ
karaṇīyaṃ, nāparaṃ itthattāyāti pajānātīti. 

[BJT Page 304] [\x 304/]     
1. 17. 37
Atītayadaniccasuttaṃ
204. Sāvatthiyaṃ:

Cakkhuṃ bhikkhave aniccaṃ atītaṃ, yadaniccaṃ [PTS Page 153] [\q 153/]      taṃ dukkhaṃ,
yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. 
Sotaṃ aniccaṃ atītaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Ghānaṃ aniccaṃ atītaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Jivhā aniccā atītā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Kāyo anicco atīto, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Mano anicco atīto, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimipi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 38
Anāgatayadaniccasuttaṃ
205. Cakkhuṃ bhikkhave aniccaṃ anāgataṃ, yadaniccaṃ taṃ dukkhaṃ, yaṃ dukkhaṃ
tadanattā, yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Sotaṃ aniccaṃ anāgataṃ, yadaniccaṃ taṃ dukkhaṃ, yaṃ
dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. 
Ghānaṃ aniccaṃ anāgataṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Jivhā aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Kāyo anicco anāgato, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Mano anicco anāgato, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 39
Paccuppannayadaniccasuttaṃ

206. Cakkhuṃ bhikkhave aniccaṃ paccuppannaṃ, yadaniccaṃ taṃ dukkhaṃ, yaṃ dukkhaṃ
tadanattā, yadanattā taṃ 'netaṃ mama, neso'hamasmi, na me so attā'ti evametaṃ yathābhūtaṃ
sammappaññāya daṭṭhabbaṃ. Sotaṃ aniccaṃ paccuppannaṃ, yadaniccaṃ taṃ dukkhaṃ, yaṃ
dukkhaṃ tadanattā, yadanattā taṃ 'netaṃ mama, neso'hamasmi, na me so attā'ti evametaṃ
yathābhūtaṃ sammappaññāya daṭṭhabbaṃ. 
Ghānaṃ aniccaṃ paccuppannaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Jivhā aniccā paccuppannā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Kāyo anicco paccuppanno, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Mano anicco paccuppanno, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 
[BJT Page 306] [\x 306/]     
1. 17. 40
Atīta yaṃ dukkha suttaṃ

207. [PTS Page 154] [\q 154/]      cakkhuṃ bhikkhave dukkhaṃ atītaṃ, yaṃ dukkhaṃ
tadanattā, yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Sotaṃ dukkhaṃ atītaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Ghānaṃ dukkhaṃ atītaṃ, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Jivhā
dukkhā atītā, yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Kāyo dukkho atīto, yaṃ
dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Mano dukkho atīto, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 41
Anāgata yaṃ dukkha suttaṃ

208. Cakkhuṃ bhikkhave dukkhaṃ anāgataṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ.
Sotaṃ dukkhaṃ anāgataṃ, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Ghānaṃ
dukkhaṃ anāgataṃ, yaṃ dukkhaṃ tadanattā, yadanattā taṃ 'netaṃ mama, neso'hamasmi, na
meso attā'ti evametaṃ yathābhūtaṃ sammappaññāya daṭṭhabbaṃ. Jivhā dukkhaṃ anāgataṃ,
yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Kāyo dukkho anāgato, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Mano dukkho anāgato, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 42
Paccuppanna yaṃ dukkha suttaṃ

209. Cakkhuṃ bhikkhave dukkhaṃ paccuppannaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Sotaṃ dukkhaṃ paccuppannaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ.
Ghānaṃ dukkhaṃ paccuppannaṃ, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Jivhā
dukkhā paccuppannā, yaṃ dukkhaṃ tadanattā, yadanattā taṃ 'netaṃ mama, neso'hamasmi,
na meso attā'ti evametaṃ yathābhūtaṃ sammappaññāya daṭṭhabbaṃ. Kāyo dukkho
paccuppanno, yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Mano dukkho paccuppanno,
yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 43
Atīta yadanatta suttaṃ

210. Cakkhuṃ bhikkhave anattā atītaṃ, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Sotaṃ anattā atītaṃ, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Ghānaṃ dukkhaṃ atītaṃ, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Jivhā anattā atītā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Kāyo anattā atīto, yadanattā taṃ 'netaṃ mama, neso'hamasmi, na meso attā'ti
evametaṃ yathābhūtaṃ sammappaññāya daṭṭhabbaṃ. Mano anattā atīto, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 44
Anāgata yadanatta suttaṃ

211. Cakkhuṃ bhikkhave anattā anāgatā, yadanattā taṃ 'netaṃ mama, neso'hamasmi, na
meso attā'ti evametaṃ yathābhūtaṃ sammappaññāya daṭṭhabbaṃ. Sotaṃ anattā anāgataṃ,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Ghānaṃ anattā anāgataṃ, yadanattā taṃ 'netaṃ mama,
neso'hamasmi, na me so attā'ti evametaṃ yathābhūtaṃ sammappaññāya daṭṭhabbaṃ. Jivhā
anattā anāgataṃ, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Kāyo anattā anāgato, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Mano
anattā anāgato, yadanattā taṃ 'netaṃ mama, neso'hamasmi, na me so attā'ti evametaṃ
yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 45
Paccuppanna yadanta suttaṃ

212. Cakkhuṃ bhikkhave anattā paccuppannaṃ, yadanattā taṃ 'netaṃ mama, neso'hamasmi,
na meso attā'ti evametaṃ yathābhūtaṃ sammappaññāya daṭṭhabbaṃ. Sotaṃ anattā
paccuppannaṃ, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Ghānaṃ anattā paccuppannaṃ, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Jivhā anattā paccuppannā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Kāyo anattā paccuppanno,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Mano anattā paccuppanno, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 
1. 17. 46
Bāhirātīta yadanicca suttaṃ

213. Rūpā bhikkhave aniccā atītā, yadaniccaṃ taṃ dukkhaṃ, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. 
Saddā aniccā atītā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Gandhā aniccā atītā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Rasā aniccā atītā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Phoṭṭhabbā aniccā atīto, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Dhammā anicco atīto, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 47
Bāhirānāgata yadaniccasuttaṃ

214. Rūpā bhikkhave aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Saddā aniccā anāgatā, yadaniccaṃ taṃ dukkhaṃ, yaṃ dukkhaṃ
tadanattā, yadanattā taṃ 'netaṃ mama, neso'hamasmi, na me so attā'ti evametaṃ yathābhūtaṃ
sammappaññāya daṭṭhabbaṃ. 
Gandhā aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Rasā aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. 
Phoṭṭhabbā aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Dhammā aniccā anāgatā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 48
Bāhira paccuppanna yadaniccasuttaṃ

215. Rūpā bhikkhave aniccā paccuppannā, yadaniccaṃ taṃ dukkhaṃ, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Saddā aniccā paccuppannaṃ, yadaniccaṃ taṃ dukkhaṃ, yaṃ
dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. 
Gandhā aniccā paccuppannaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Rasā aniccā paccuppannā, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Phoṭṭhabbā aniccā paccuppanno, yadaniccaṃ taṃ dukkhaṃ, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. 
Dhammā aniccā paccuppanno, yadaniccaṃ taṃ dukkhaṃ, yaṃ dukkhaṃ tadanattā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 

Evaṃ passaṃ bhikkhave sutavā ariyasāvako cakkhusmimpi nibbindati, sotasmimpi
nibbindati, ghānasmimpi nibbindati, jivhāyapi nibbindati, kāyasmimpi nibbindati,
manasmimpi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

[BJT Page 308] [\x 308/]     

1. 17. 49
Bāhirātīta yaṃ dukkha suttaṃ

216. [PTS Page 155] [\q 155/]      rūpā bhikkhave dukkhā atītā, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Saddā dukkhā atītā, yaṃ dukkhaṃ tadanattā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Gandhā dukkhā atītā, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Rasā
dukkhā atītā, yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Phoṭṭhabbā dukkhā atītā, yaṃ
dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Dhammā dukkhā atītā, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 50
Bāhirānāgata yaṃ dukkha suttaṃ

217. Rūpā bhikkhave dukkhā anāgatā, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Saddā
dukkhā anāgatā, yaṃ dukkhaṃ tadanattā, yadanattā taṃ 'netaṃ mama, neso'hamasmi, na
meso attā'ti evametaṃ yathābhūtaṃ sammappaññāya daṭṭhabbaṃ. Gandhā dukkhā anāgatā,
yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Rasā dukkhā anāgatā, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Phoṭṭhabbā dukkhā anāgato, yaṃ dukkhaṃ tadanattā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. Dhammā dukkhā anāgato, yaṃ dukkhaṃ tadanattā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 51
Bāhirapaccuppanna yaṃ dukkha suttaṃ

218. Rūpā bhikkhave dukkhā paccuppannā, yaṃ dukkhaṃ tadanattā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ.
Saddā dukkhā paccuppannā, yaṃ dukkhaṃ tadanattā, yadanattā taṃ 'netaṃ mama,
neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ. Gandhā
dukkhā paccuppannā, yaṃ dukkhaṃ tadanattā, yadanattā taṃ 'netaṃ mama, neso'hamasmi,
na meso attā'ti evametaṃ yathābhūtaṃ sammappaññāya daṭṭhabbaṃ. Rasā dukkhā
paccuppannā, yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Phoṭṭhabbā dukkhā
paccuppanno, yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Dhammā dukkhā paccuppanno,
yaṃ dukkhaṃ tadanattā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 52
Bāhirātīta yadanatta suttaṃ

219. Rūpā bhikkhave anattā atītā, yadanattā taṃ 'netaṃ mama, neso'hamasmi, na meso attā'ti
evametaṃ yathābhūtaṃ sammappaññāya daṭṭhabbaṃ. Saddā anattā atītā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Gandhā anattā atītā, yadanattā taṃ 'netaṃ mama, neso'hamasmi, na meso attā'ti
evametaṃ yathābhūtaṃ sammappaññāya daṭṭhabbaṃ. Rasā anattā atītā, yadanattā taṃ 'netaṃ
mama, neso'hamasmi, na meso attā'ti evametaṃ yathābhūtaṃ sammappaññāya daṭṭhabbaṃ.
Phoṭṭhabbā anattā atītā, yadanattā taṃ 'netaṃ mama, neso'hamasmi, na meso attā'ti
evametaṃ yathābhūtaṃ sammappaññāya daṭṭhabbaṃ. Dhammā anattā atīto, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 53
Bāhirānāgata yadanatta suttaṃ

220. Rūpā bhikkhave anattā anāgatā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Saddā anattā anāgatā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Gandhā anattā anāgatā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Rasā anattā anāgatā, yadanattā
taṃ 'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Phoṭṭhabbā anattā anāgatā, yadanattā taṃ 'netaṃ mama, neso'hamasmi, na
meso attā'ti evametaṃ yathābhūtaṃ sammappaññāya daṭṭhabbaṃ. Dhammā anattā anāgatā,
yadanattā taṃ 'netaṃ mama, neso'hamasmi, na meso attā'ti evametaṃ yathābhūtaṃ
sammappaññāya daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 54
Bāhirapaccuppanna yadanta suttaṃ

221. Rūpā bhikkhave anattā paccuppannā, yadanattā taṃ 'netaṃ mama, neso'hamasmi, na
meso attā'ti evametaṃ yathābhūtaṃ sammappaññāya daṭṭhabbaṃ. Saddā anattā
paccuppannā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Gandhā anattā paccuppannā, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. Rasā anattā paccuppannā, yadanattā taṃ 'netaṃ mama, neso'hamasmi, na meso
attā'ti evametaṃ yathābhūtaṃ sammappaññāya daṭṭhabbaṃ. Phoṭṭhabbā anattā
paccuppannā, yadanattā taṃ 'netaṃ mama, neso'hamasmi, na meso attā'ti evametaṃ
yathābhūtaṃ sammappaññāya daṭṭhabbaṃ. Dhammā anattā paccuppanno, yadanattā taṃ
'netaṃ mama, neso'hamasmi, na meso attā'ti evametaṃ yathābhūtaṃ sammappaññāya
daṭṭhabbaṃ. 
Evaṃ passaṃ bhikkhave sutavā ariyasāvako rūpesupi nibbindati, saddesupi nibbindati,
gandhesupi nibbindati, rasesupi nibbindati, phoṭṭhabbesupi nibbindati, dhammesupi
nibbindati. Nibbindaṃ virajjati, virāgā vimuccati vimuttasmiṃ vimuttamiti ñāṇaṃ hoti.
Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātīti. 

1. 17. 55
Ajjhattāyatana aniccasuttaṃ

222. Cakkhuṃ bhikkhave aniccaṃ, sotaṃ aniccaṃ, ghānaṃ aniccaṃ, jivhā aniccā, kāyo anicco,
mano anicco. Evaṃ passaṃ bhikkhave sutavā ariyasāvako cakkhusmimpi nibbindati.
Sotasmimpi nibbindati ghānasmimpi nibbindati, jivhāyapi nibbindati, kāyasmimpi
nibbindati, manasmimpi nibbindati. Nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti pajānātīti. 

1. 17. 56
Ajjhattāyatana dukkhasuttaṃ

223. Cakkhuṃ bhikkhave dukkhaṃ, sotaṃ dukkhaṃ, ghānaṃ dukkhaṃ, jivhā dukkhā, kāyo
dukkho, mano dukkho. Evaṃ passaṃ bhikkhave sutavā ariyasāvako cakkhusmimpi
nibbindati. Sotasmimpi nibbindati ghānasmimpi nibbindati, jivhāyapi nibbindati,
kāyasmimpi nibbindati, manasmimpi nibbindati. Nibbindaṃ virajjati, virāgā vimuccati
vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ,
nāparaṃ itthattāyāti pajānātīti. 

3. Atītānāgatā - sī

[BJT Page 310] [\x 310/]     

1. 17. 57
Ajjhattāyatana anattasuttaṃ

224. [PTS Page 156] [\q 156/]      cakkhuṃ bhikkhave anattā, sotaṃ anattā, ghānaṃ anattā,
jivhā anattā, kāyo anattā, mano anattā. Evaṃ passaṃ bhikkhave sutavā ariyasāvako
cakkhusmimpi nibbindati. Sotasmimpi nibbindati, ghānasmimpi nibbindati, jivhāyapi
nibbindati, kāyasmimpi nibbindati, manasmimpi nibbindati. Nibbindaṃ virajjati, virāgā
vimuccati vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ
karaṇīyaṃ, nāparaṃ itthattāyāti pajānātīti. 
1. 17. 58
Bāhirāyatana aniccasuttaṃ

225. Rūpā bhikkhave aniccā, saddā aniccā, gandhā aniccā, rasā aniccā, phoṭṭhabbā aniccā,
dhammā aniccā. Evaṃ passaṃ bhikkhave sutavā ariyasāvako rūpesupi nibbindati. Saddesupi
nibbindati, gandhesupi nibbindati, rasesupi nibbindati, phoṭṭhabbesupi nibbindati,
dhammesupi nibbindati. Nibbindaṃ virajjati, virāgā vimuccati vimuttasmiṃ vimuttamiti
ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti
pajānātīti. 

1. 17. 59
Bāhirāyatana dukkhasuttaṃ

226. Rūpā bhikkhave dukkhaṃ, saddā dukkhā, gandhā dukkhā, rasā dukkhā, phoṭṭhabbā
dukkhā, dhammā dukkhā. Evaṃ passaṃ bhikkhave sutavā ariyasāvako rūpesupi nibbindati.
Saddesupi nibbindati, gandhesupi nibbindati, rasesupi nibbindati, phoṭṭhabbesupi
nibbindati, dhammesupi nibbindati. Nibbindaṃ virajjati, virāgā vimuccati vimuttasmiṃ
vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti pajānātīti. 

1. 17. 60
Bāhirāyatana anattasuttaṃ

227. Rūpā bhikkhave anattā, saddā anattā, gandhā anattā, rasā anattā, phoṭṭhabbā anattā,
dhammā anattā. Evaṃ passaṃ bhikkhave sutavā ariyasāvako rūpesupi
Nibbindati. Saddesupi nibbindati, gandhesupi nibbindati, rasesupi nibbindati,
phoṭṭhabbesupi nibbindati, dhammesupi nibbindati. Nibbindaṃ virajjati, virāgā vimuccati
vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ, kataṃ karaṇīyaṃ,
nāparaṃ itthattāyāti pajānātīti. 

Saṭṭhipeyyālo samatto. 
Tatruddānaṃ:

Chandenaṭṭhārasa honti atītena ca dve nava
Yadaniccāṭṭhārasa vuttā tayo ajjhattabāhirā
Peyyālo saṭṭhiko vutto buddhenādiccabandhunāti. 

[BJT Page 312] [\x 312/]     

18. Samuddavaggo
1. 18. 1
Samuddasuttaṃ

228. [PTS Page 157] [\q 157/]      samuddo samuddoti bhikkhave assutavā puthujjano
bhāsati neso bhikkhave ariyassa vinaye samuddo, mahā eso bhikkhave udakarāsi, mahā
udakaṇṇavo. Cakkhu bhikkhave purisassa samuddo, tassa rūpamayo vego. Yo taṃ
rūpamayaṃ vegaṃ sahati, ayaṃ vuccati bhikkhave atari cakkhu samuddaṃ saūmiṃ-1 sāvaṭṭaṃ
sagāhaṃ sarakkhasaṃ tiṇṇo pāragato-2 thale tiṭṭhati brāhmaṇo. 

Sotaṃ bhikkhave purisassa samuddo, tassa saddamayo vego. Yo taṃ saddamayaṃ vegaṃ
sahati, ayaṃ vuccati bhikkhave atari sota samuddaṃ saūmiṃ sāvaṭṭaṃ sagāhaṃ sarakkhasaṃ
tiṇṇo pāragato thale tiṭṭhati brāhmaṇo. 
Ghānaṃ bhikkhave purisassa samuddo, tassa gandhamayo vego. Yo taṃ gandhamayaṃ
vegaṃ sahati, ayaṃ vuccati bhikkhave atari ghāna samuddaṃ saūmiṃ sāvaṭṭaṃ sagāhaṃ
sarakkhasaṃ tiṇṇo pāragato thale tiṭṭhati brāhmaṇo. 
Jivhā bhikkhave purisassa samuddo, tassa rasamayo vego. Yo taṃ rasamayaṃ vegaṃ sahati,
ayaṃ vuccati bhikkhave atari jivhā samuddaṃ saūmiṃ sāvaṭṭaṃ sagāhaṃ sarakkhasaṃ tiṇṇo
pāragato thale tiṭṭhati brāhmaṇo. 
Kāyaṃ bhikkhave purisassa samuddo, tassa phoṭṭhabbamayo vego. Yo taṃ
phoṭṭhabbamayaṃ vegaṃ sahati, ayaṃ vuccati bhikkhave atari kāyo samuddaṃ saūmiṃ
sāvaṭṭaṃ sagāhaṃ sarakkhasaṃ tiṇṇo pāragato thale tiṭṭhati brāhmaṇo. 
Mano bhikkhave purisassa samuddo, tassa dhammamayo vego. Yo taṃ dhammamayaṃ
vegaṃ sahati, ayaṃ vuccati bhikkhave atari mano samuddaṃ saūmiṃ sāvaṭṭaṃ sagāhaṃ
sarakkhasaṃ tiṇṇo pāragato thale tiṭṭhati brāhmaṇo. 

Yo imaṃ samuddaṃ sagāhaṃ
Sarakkhasaṃ saūmibhayaṃ-3 duttaraṃ accatari
Sa vedagu vusitabrahmacariyo
Lokannagu pāragatoti vuccatīti. 

1. 18. 2
Dutiya samuddasuttaṃ

229. Samuddo samuddoti bhikkhave assutavā puthujjano [PTS Page 158] [\q 158/]     
bhāsati, neso bhikkhave ariyassa vinaye samuddo. Mahā eso bhikkhave udakarāsi, mahā
udakaṇṇavo. Santi bhikkhave cakkhuviññeyyā rūpā iṭṭhā kantā manāpā piyarūpā
kāmūpasaṃhitā rajanīyā, ayaṃ vuccati bhikkhave ariyassa vinaye samuddo. 

1. Saumamiṃ - syā
2. Pāraṃgato - machasaṃ
3. Saumamibhayaṃ - syā. 

[BJT Page 314] [\x 314/]     

Etthāyaṃ sadevako loko samārako sabrahmako sassamaṇa brāhmaṇī pajā sadevamanussā
yebhuyyena samunnā-1 tannā-2 kulakajātā guḷāguṇṭhikajātā-3 muñjababbajabhūtā apāyaṃ
duggatiṃ vinipātaṃ saṃsāraṃ nātivattatīti. 

Santi bhikkhave sota viññeyyā saddā iṭṭhā kantā manāpā piyarūpā kāmūpasaṃhitā rajanīyā.
Ayaṃ vuccati bhikkhave ariyassa vinaye samuddo etthāyaṃ sadevako loko samārako
sabrahmako sassamaṇa brāhmaṇīpajā sadevamanussā yebhuyyena samunnā tantākulakajātā
guḷāguṇṭhikajātā muñjababbajabhūtā apāyaṃ duggatiṃ vinipātaṃ saṃsāraṃ nātivattati. 
Santi bhikkhave ghāna viññeyyā gandhā iṭṭhā kantā manāpā piyarūpā kāmūpasaṃhitā
rajanīyā. Ayaṃ vuccati bhikkhave ariyassa vinaye samuddo etthāyaṃ sadevako loko
samārako sabrahmako sassamaṇa brāhmaṇīpajā sadevamanussā yebhuyyena samunnā
tannākulakajātā guḷāguṇṭhikajātā muñjababbajabhūtā apāyaṃ duggatiṃ vinipātaṃ saṃsāraṃ
nātivattati. 
Santi bhikkhave jivhā viññeyyā rasā iṭṭhā kantā manāpā piyarūpā kāmūpasaṃhitā rajanīyā.
Ayaṃ vuccati bhikkhave ariyassa vinaye samuddo etthāyaṃ sadevako loko samārako
sabrahmako sassamaṇa brāhmaṇīpajā sadevamanussā yebhuyyena samunnā
tannākulakajātā guḷāguṇṭhikajātā muñjababbajabhūtā apāyaṃ duggatiṃ vinipātaṃ saṃsāraṃ
nātivattati. 
Santi bhikkhave kāya viññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā. Ayaṃ vuccati bhikkhave ariyassa vinaye samuddo etthāyaṃ sadevako loko
samārako sabrahmako sassamaṇa brāhmaṇīpajā sadevamanussā yebhuyyena samunnā
tannākulakajātā guḷāguṇṭhikajātā muñjababbajabhūtā apāyaṃ duggatiṃ vinipātaṃ saṃsāraṃ
nātivattati. 
Santi bhikkhave mano viññeyyā dhammā iṭṭhā kantā manāpā piyarūpā kāmūpasaṃhitā
rajanīyā. Ayaṃ vuccati bhikkhave ariyassa vinaye samuddo etthāyaṃ sadevako loko
samārako sabrahmako sassamaṇa brāhmaṇīpajā sadevamanussā yebhuyyena samunnā
tannākulakajātā guḷāguṇṭhikajātā muñjababbajabhūtā apāyaṃ duggatiṃ vinipātaṃ saṃsāraṃ
nātivattati. 
Yassa rāgo ca doso ca avijjā ca virājitā so imaṃ samuddaṃ sagāhaṃ sarakkhasaṃ
saūmibhayaṃ duttaraṃ-4 accatari. 

Saṅgātigo maccujaho nirūpadhi
Pahāsi dukkhaṃ apunabbhavāya
Atthaṃgato so na pamāṇameti-5 
Amohayī maccurājanti brūmīti. 

1. 18. 3
Bāḷisikopamasuttaṃ

230. Seyyathāpi bhikkhave bāḷisiko āmisagataṃ baḷisaṃ gambhīre udakarahade
pakkhipeyya, tamenaṃ aññataro [PTS Page 159] [\q 159/]      āmisacakkhu maccho gileyya;
evaṃ hi so bhikkhave maccho gilitabaḷiso-6 bāḷisikassa anayaṃ āpanno vyasanaṃ āpanno
yathākāmakaraṇīyo bāḷisikassa. Evameva kho bhikkhave chayime baḷisā lokasmiṃ anayāya
sattānaṃ, vyābādhāya-7 pāṇinaṃ. Katame cha;

Santi bhikkhave cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu gilitabaḷiso mārassa anayaṃ āpanno vyasanaṃ āpanno yathākāmakaraṇīyo
pāpimato. 
Santi bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
gilitabaḷiso mārassa anayaṃ āpanno vyasanaṃ āpanno yathākāmakaraṇīyo pāpimato. 
Santi bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu gilitabaḷiso mārassa anayaṃ āpanno vyasanaṃ āpanno yathākāmakaraṇīyo
pāpimato. 
Santi bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,
tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave bhikkhu
gilitabaḷiso mārassa anayaṃ āpanno vyasanaṃ āpanno yathākāmakaraṇīyo pāpimato. 

1. Samuddā - syā
2. Kantā - syā
3. Kulagaṇṭhikajātā - machasaṃ
4. Sa ummibhayaṃ suduttaraṃ - syā
5. Napuneti - machasaṃ
6. Gilibaḷiso - syā
7. Vaḍāya - machasaṃ, syā:

[BJT Page 316] [\x 316/]     

Santi bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu gilitabaḷiso mārassa anayaṃ āpanno vyasanaṃ āpanno yathākāmakaraṇīyo
pāpimato. 
Santi bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati bhikkhave
bhikkhu gilitabaḷiso mārassa anayaṃ āpanno vyasanaṃ āpanno yathākāmakaraṇīyo
pāpimato. 

Santi ca bhikkhave-1. Cakkhuviññeyyā rūpā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimato. 

Santi ca bhikkhave sotaviññeyyā saddā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimato. 
Santi ca bhikkhave ghānaviññeyyā gandhā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimato. 
Santi ca bhikkhave jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimato. 
Santi ca bhikkhave kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimato. 
Santi ca bhikkhave manoviññeyyā dhammā iṭṭhā kantā manāpā piyarūpā kāmūpasaṃhitā
rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati
bhikkhave bhikkhu na gilitabaḷiso mārassa, abhedī baḷisaṃ na anayaṃ āpanno, na vyasanaṃ
āpanno, na yathākāmakaraṇīyo na pāpimatoti. 

1. Santi bhikkhave - sī 1. Syā. 
[BJT Page 316] [\x 316/]     

1. 18. 4
Khīrarukkhopamasuttaṃ

231. Yassa kassaci bhikkhave bhikkhussa vā bhikkhuniyā [PTS Page 160] [\q 160/]      vā
cakkhu viññeyyesu rūpesu yo rāgo so atthī, yo doso so atthi, yo moho so atthi, yo rāgo so
appahīno, yo doso so appahīno, yo moho so appahīno; tassa parittā cepi cakkhuviññeyyā
rūpā cakkhussa āpāthaṃ āgacchanti, pariyādiyantevāssa cittaṃ, ko pana vādo adhimattānaṃ.
Taṃ kissa hetu? Yo bhikkhave rāgo so atthi, yo doso so atthi, yo moho so atthi; yo rāgo so
appahīno, yo doso so appahīno, yo moho so aphīno;

Yassa kassaci bhikkhave bhikkhussa vā bhikkhuniyā vā sotaviññeyyesu saddesu yo rāgo so
atthī, yo doso so atthi, yo moho so atthi, yo rāgo so appahīno, yo doso so appahīno, yo
moho so appahīno; tassa parittā cepi sotaviññeyyā saddā sotassa āpāthaṃ āgacchanti,
pariyādiyantevāssa cittaṃ, ko pana vādo adhimattānaṃ. Taṃ kissa hetu? Yo bhikkhave rāgo
so atthi, yo doso so atthi, yo moho so atthi; yo rāgo so appahīno, yo doso so appahīno, yo
moho so aphīno;

Yassa kassaci bhikkhave bhikkhussa vā bhikkhuniyā vā ghānaviññeyyesu gandhesu yo rāgo
so atthī, yo doso so [PTS Page 161] [\q 161/]      atthi, yo moho so atthi, yo rāgo so
appahīno, yo doso so appahīno, yo moho so appahīno; tassa parittā cepi ghānaviññeyyā
gandhā ghānassa āpāthaṃ āgacchanti, pariyādiyantevāssa cittaṃ, ko pana vādo
adhimattānaṃ. Taṃ kissa hetu? Yo bhikkhave rāgo so atthi, yo doso so atthi, yo moho so
atthi; yo rāgo so appahīno, yo doso so appahīno, yo moho so aphīno;

Yassa kassaci bhikkhave bhikkhussa vā bhikkhuniyā vā jivhāviññeyyesu rasesu yo rāgo so
atthī, yo doso so atthi, yo moho so atthi, yo rāgo so appahīno, yo doso so appahīno, yo
moho so appahīno; tassa parittā cepi jivhāviññeyyā rasā jivhāya āpāthaṃ āgacchanti,
pariyādiyantevāssa cittaṃ, ko pana vādo adhimattānaṃ. Taṃ kissa hetu? Yo bhikkhave rāgo
so atthi, yo doso so atthi, yo moho so atthi; yo rāgo so appahīno, yo doso so appahīno, yo
moho so aphīno;
Yassa kassaci bhikkhave bhikkhussa vā bhikkhuniyā vā kāyaviññeyyesu phoṭṭhabbesu yo
rāgo so atthī, yo doso so atthi, yo moho so atthi, yo rāgo so appahīno, yo doso so
appahīno, yo moho so appahīno; tassa parittā cepi kāyaviññeyyā phoṭṭhabbā kāyassa
āpāthaṃ āgacchanti, pariyādiyantevāssa cittaṃ, ko pana vādo adhimattānaṃ. Taṃ kissa hetu?
Yo bhikkhave rāgo so atthi, yo doso so atthi, yo moho so atthi; yo rāgo so appahīno, yo
doso so appahīno, yo moho so aphīno;
[BJT Page 318] [\x 318/]     

Yassa kassaci bhikkhave bhikkhussa vā bhikkhuniyā vā manoviññeyyesu dhammesu yo
rāgo so atthī, yo doso so atthi, yo moho so atthi, yo rāgo so appahīno, yo doso so
appahīno, yo moho so appahīno; tassa parittā cepi manoviññeyyā dhammā manassa
āpāthaṃ āgacchanti, pariyādiyantevāssa cittaṃ, ko pana vādo adhimattānaṃ. Taṃ kissa hetu?
Yo bhikkhave rāgo so atthi, yo doso so atthi, yo moho so atthi; yo rāgo so appahīno, yo
doso so appahīno, yo moho so aphīno;

Seyyathāpi bhikkhave bīrarukkho, assattho vā nigrodho vā pilakkho-1 vā udumbaro vā
daharo taruṇo komārako, tamenaṃ puriso tiṇhāya kuṭhāriyā yato yato-2 ābhindeyya, -3
āgaccheyya khīranti. Evambhante. Taṃ kissa hetu: yaṃ hi bhante khīraṃ taṃ atthīti.
Evameva kho bhikkhave yassa kassaci bhikkhussa vā bhikkhuniyā vā cakkhuviññeyyesu
rūpesu yo rāgo so atthi, yo deso so atthi, yo moho so atthi; yo rāgo so appahīno yo doso so
appahīno, yo moho so appahīno; tassa parittā cepi cakkhuviññeyyā rūpā cakkhussa āpāthaṃ
āgacchanti, pariyādiyantevāssa cittaṃ. Ko pana vādo adhimattānaṃ taṃ kissa hetu: yo rāgo
so atthī, yo doso so atthi, yo moho so atthi, yo rāgo so appahīno, yo doso so appahīno, yo
moho so appahīno. 

Yassa kassaci bhikkhave bhikkhussa vā bhikkhuniyā vā sotaviññeyyesu saddesu yo rāgo so
atthi, yo deso so atthi, yo moho so atthi; yo rāgo so appahīno yo doso so appahīno, yo
moho so appahīno; tassa parittā cepi sotaviññeyyā saddā sotassa āpāthaṃ āgacchanti,
pariyādiyantevāssa cittaṃ. Ko pana vādo adhimattānaṃ taṃ kissa hetu: yo rāgo so atthī, yo
doso so atthi, yo moho so atthi, yo rāgo so appahīno, yo doso so appahīno, yo moho so
appahīno. 

Yassa kassaci bhikkhave bhikkhussa vā bhikkhuniyā vā ghānaviññeyyesu gandhesu yo rāgo
so atthi, yo deso so atthi, yo moho so atthi; yo rāgo so appahīno yo doso so appahīno, yo
moho so appahīno; tassa parittā cepi ghānaviññeyyā gandhā ghānassa āpāthaṃ āgacchanti,
pariyādiyantevāssa cittaṃ. Ko pana vādo adhimattānaṃ taṃ kissa hetu: yo rāgo so atthī, yo
doso so atthi, yo moho so atthi, yo rāgo so appahīno, yo doso so appahīno, yo moho so
appahīno. 

Yassa kassaci bhikkhave bhikkhussa vā bhikkhuniyā vā jivhāviññeyyesu rasesu yo rāgo so
atthi, yo deso so atthi, yo moho so atthi; yo rāgo so appahīno yo doso so appahīno, yo
moho so appahīno; tassa parittā cepi jivhāviññeyyā rasā jivhāya āpāthaṃ āgacchanti,
pariyādiyantevāssa cittaṃ. Ko pana vādo adhimattānaṃ taṃ kissa hetu: yo rāgo so atthī, yo
doso so atthi, yo moho so atthi, yo rāgo so appahīno, yo doso so appahīno, yo moho so
appahīno. 

Yassa kassaci bhikkhave bhikkhussa vā bhikkhuniyā vā manoviññeyyesu dhammesu yo
rāgo so atthi, yo deso so atthi, yo moho so atthi; yo rāgo so appahīno yo doso so appahīno,
yo moho so appahīno; tassa parittā cepi manoviññeyyā dhammā manassa āpāthaṃ
āgacchanti, pariyādiyantevāssacittaṃ. Ko pana vādo adhimattānaṃ. Taṃ kissa hetu: yo rāgo
so atthī, yo doso so atthi, yo moho so atthi, yo rāgo so appahīno, yo doso so appahīno, yo
moho so appahīno. 

1. Milakkhu - syā. 
2. Ato yato - sīmu. 
3. Hindeyya (aṭṭhakathā)

[BJT Page 320] [\x 320/]     

Yassa kassaci bhikkhave bhikkhussa vā bhikkhuniyā vā cakkhu viññeyyesu rūpesu yo rāgo
so natthi, yo doso so natthi, yo moho so natthi; yo rāgo so pahīno yo doso so pahīno, yo
moho so pahīno, tassa adhimattā cepi cakkhuviññeyyā rūpā cakkhussa āpāthaṃ āgacchanti,
nevassa cittaṃ pariyādiyanti, ko pana vādo parittānaṃ. Taṃ kissa hetu: yo bhikkhave rāgo so
natthi. Yo doso so natthi, yo moho so natthi; yo rāgo so pahīno, yo doso so pahīno, yo
moho so pahīno. 

Yassa kassaci bhikkhave bhikkhussa vā bhikkhuniyā vā sotaviññeyyesu saddesu yo rāgo so
natthi, yo doso so natthi, yo moho so natthi; yo rāgo so pahīno yo doso so pahīno, yo
moho so pahīno, tassa adhimattā cepi sotaviññeyyā saddā sotassa āpāthaṃ āgacchanti,
nevassa cittaṃ pariyādiyanti, ko pana vādo parittānaṃ. Taṃ kissa hetu: yo bhikkhave rāgo so
natthi. Yo doso so natthi, yo moho so natthi; yo rāgo so pahīno, yo doso so pahīno, yo
moho so pahīno. 

Yassa kassaci bhikkhave bhikkhussa vā bhikkhuniyā vā ghānaviññeyyesu gandhesu yo rāgo
so natthi, yo doso so natthi, yo moho so natthi; yo rāgo so pahīno yo doso so pahīno, yo
moho so pahīno, tassa adhimattā cepi ghānaviññeyyā gandhā ghānassa āpāthaṃ āgacchanti,
nevassa cittaṃ pariyādiyanti, ko pana vādo parittānaṃ. Taṃ kissa hetu: yo bhikkhave rāgo so
natthi. Yo doso so natthi, yo moho so natthi; yo rāgo so pahīno, yo doso so pahīno, yo
moho so pahīno. 

Yassa kassaci bhikkhave bhikkhussa vā bhikkhuniyā vā jivhāviññeyyesu rasesu yo rāgo so
natthi, yo doso so natthi, yo moho so natthi; yo rāgo so pahīno yo doso so pahīno, yo
moho so pahīno, tassa adhimattā cepi jivhāviññeyyā rasā jivhāya āpāthaṃ āgacchanti,
nevassa cittaṃ pariyādiyanti, ko pana vādo parittānaṃ. Taṃ kissa hetu: yo bhikkhave rāgo so
natthi. Yo doso so natthi, yo moho so natthi; yo rāgo so pahīno, yo doso so pahīno, yo
moho so pahīno. 

Yassa kassaci bhikkhave bhikkhussa vā bhikkhuniyā vā manoviññeyyesu dhammesu yo
rāgo so natthi, yo doso so natthi, yo moho so natthi; yo rāgo so pahīno yo doso so pahīno,
yo moho so pahīno, tassa adhimattā cepi manoviññeyyā dhammā manassa āpāthaṃ
āgacchanti, nevassa cittaṃ pariyādiyanti, ko pana vādo parittānaṃ. Taṃ kissa hetu: yo
bhikkhave rāgo so natthi. Yo doso so natthi, yo moho so natthi; yo rāgo so pahīno, yo doso
so pahīno, yo moho so pahīno. 

Seyyathāpi bhikkhave khīrarukkho assattho vā nigrodho vā pilakkho vā udumbaro vā
sukkho kolāpo therovassiko, tamenaṃ puriso tiṇhāya kuṭhāriyā yato yato ābhindeyya,
āgaccheyya khīranti. [PTS Page 162] [\q 162/]      no hetaṃ bhante. Taṃ kissa hetu: yaṃ hi
bhante khīraṃ taṃ natthīti. Evameva kho bhikkhave yassa kassaci bhikkhussa vā
bhikkhuniyā vā cakkhuviññeyyesu rūpesu yo rāgo so natthi, yo doso so natthi, yo moho so
natthi; yo rāgo so pahīno, yo doso so pahīno yo moho so pahīno; tassa adhimattā cepi
cakkhuviññeyyā rūpā cakkhussa āpāthaṃ āgacchanti, nevassa cittaṃ pariyādiyanti, ko pana
vādo parittānāṃ. Taṃ kissa hetu: yo rāgo so natthi, yo doso so natthī, yo moho so natthi, yo
rāgo so pahīno, yo doso so pahīno yo moho so pahīno. 

Yassa kassaci bhikkhussa vā bhikkhuniyā vā sotaviññeyyesu saddesu yo rāgo so natthi, yo
doso so natthi, yo moho so natthi; yo rāgo so pahīno, yo doso so pahīno yo moho so
pahīno; tassa adhimattā cepi sotaviññeyyā saddā sotassa āpāthaṃ āgacchanti, nevassa cittaṃ
pariyādiyanti, ko pana vādo parittānāṃ. Taṃ kissa hetu: yo rāgo so natthi, yo doso so natthī,
yo moho so natthi, yo rāgo so pahīno, yo doso so pahīno yo moho so pahīno. 

Yassa kassaci bhikkhussa vā bhikkhuniyā vā ghānaviññeyyesu gandhesu yo rāgo so natthi,
yo doso so natthi, yo moho so natthi; yo rāgo so pahīno, yo doso so pahīno yo moho so
pahīno; tassa adhimattā cepi ghānaviññeyyā gandhā ghānassa āpāthaṃ āgacchanti, nevassa
cittaṃ pariyādiyanti, ko pana vādo parittānāṃ. Taṃ kissa hetu: yo rāgo so natthi, yo doso so
natthī, yo moho so natthi, yo rāgo so pahīno, yo doso so pahīno yo moho so pahīno. 

[BJT Page 322] [\x 322/]     

Yassa kassaci bhikkhussa vā bhikkhuniyā vā jivhāviññeyyesu rasesu yo rāgo so natthi, yo
doso so natthi, yo moho so natthi; yo rāgo so pahīno, yo doso so pahīno yo moho so
pahīno; tassa adhimattā cepi jivhāviññeyyā rasā jivhāya āpāthaṃ āgacchanti, nevassa cittaṃ
pariyādiyanti, ko pana vādo parittānāṃ. Taṃ kissa hetu: yo rāgo so natthi, yo doso so natthī,
yo moho so natthi, yo rāgo so pahīno, yo doso so pahīno yo moho so pahīno. 

Yassa kassaci bhikkhussa vā bhikkhuniyā vā kāyaviññeyyesu phoṭṭhabbesu yo rāgo so
natthi, yo doso so natthi, yo moho so natthi; yo rāgo so pahīno, yo doso so pahīno yo
moho so pahīno; tassa adhimattā cepi kāyaviññeyyā phoṭṭhabbā kāyassa āpāthaṃ
āgacchanti, nevassa cittaṃ pariyādiyanti, ko pana vādo parittānāṃ. Taṃ kissa hetu: yo rāgo
so natthi, yo doso so natthī, yo moho so natthi, yo rāgo so pahīno, yo doso so pahīno yo
moho so pahīno. 

Yassa kassaci bhikkhussa vā bhikkhuniyā vā manoviññeyyesu dhammesu yo rāgo so natthi,
yo doso so natthi, yo moho so natthi; yo rāgo so pahīno, yo doso so pahīno yo moho so
pahīno; tassa adhimattā cepi manoviññeyyā dhammesu manassa āpāthaṃ āgacchanti,
nevassa cittaṃ pariyādiyanti, ko pana vādo parittānāṃ. Taṃ kissa hetu: yo rāgo so natthi, yo
doso so natthī, yo moho so natthi, yo rāgo so pahīno, yo doso so pahīno yo moho so
pahīnoti. 

1. 18. 5
Koṭṭhitasuttaṃ

232. Ekaṃ samayaṃ āyasmā sāriputto āyasmā ca mahā koṭṭhito bārāṇasiyaṃ viharanti
isipatane migadāye. Atha kho āyasmā mahākoṭṭhito sāyanhasamayaṃ paṭisallānā vuṭṭhito
yenāyasmā sāriputto tenupasaṅkami. Upasaṅkamitvā āyasmatā sāriputtena saddhiṃ
sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ
nisinno kho āyasmā mahākoṭṭhito āyasmantaṃ sāriputtaṃ etadavoca:
Kinnu kho āvuso sāriputta cakkhu rūpānaṃ saññojanaṃ rūpā cakkhussa saññojanaṃ, sotaṃ
saddānaṃ saññojanaṃ saddā sotassa saññojanaṃ, ghānaṃ gandhānaṃ saññojanaṃ gandhā
ghānassa saññojanaṃ, jivhā rasānaṃ saññojanaṃ rasā jivhāya [PTS Page 163] [\q 163/]     
saññojanaṃ, kāyo phoṭṭhabbānaṃ saññojanaṃ phoṭṭhabbā kāyassa saññojanaṃ, mano
dhammānaṃ saññojanaṃ, dhammā manassa saññojananti?

Na kho āvuso koṭṭhita, cakkhu rūpānaṃ saññojanaṃ, na rūpā cakkhussa saññojanaṃ. Yañca
tattha tadubhayaṃ paṭicca uppajjati chandarāgo taṃ tattha saññojanaṃ. Sota saddānaṃ
saññojanaṃ, na saddā sotassa saññojanaṃ. Yañca tattha tadubhayaṃ paṭicca uppajjati
chandarāgo taṃ tattha saññojanaṃ. 
Ghāna ghandhānaṃ saññojanaṃ, na gandhā ghānassa saññojanaṃ. Yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Jivhā rasānaṃ saññojanaṃ, na rasā jivhāya saññojanaṃ. Yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Kāyo phoṭṭhabbānaṃ saññojanaṃ, na phoṭṭhabbā kāyassa saññojanaṃ. Yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Mano dhammānaṃ saññojanaṃ, na dhammā manassa saññojanaṃ. Yañca tattha tadubhayaṃ
paṭicca uppajjati chandarāgo taṃ tattha saññojanaṃ. 

[BJT Page 324] [\x 324/]     

Seyyathāpi āvuso kāḷo ca balivaddo-1 odāto ca balivaddo ekena dāmena vā yottena vā
saṃyuttā assu, yo nu kho evaṃ vadeyya: kāḷo balivaddo odātassa balivaddassa saññojanaṃ,
odāto balivaddo kāḷassa balivaddassa saññojananti. Sammā nu kho so vadamāno vadeyyāti.
No hetaṃ āvuso. Na kho āvuso kāḷo balivaddo odātassa balivaddassa saññojanaṃ, napi
odāto balivaddo kāḷassa balivaddassa saññojanaṃ, yena ca kho te ekena dāmena vā yottena
vā saṃyuttā, taṃ tattha saññejanaṃ. 

Evameva kho āvuso na cakkhu rūpānaṃ saññojanaṃ, na rūpā cakkhussa saññojanaṃ. Yañca
tattha tadubhayaṃ paṭicca uppajjati chandarāgo taṃ tattha saññojanaṃ. Na sotaṃ saddānaṃ
saññojanaṃ, na saddā sotassa saññojanaṃ. Yañca tattha tadubhayaṃ paṭicca uppajjati
chandarāgo taṃ tattha saññojanaṃ. 
Na ghānaṃ gandhānaṃ saññojanaṃ, na gandhā ghānassa saññojanaṃ. Yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Na jivhā rasānaṃ saññojanaṃ, na rasā jivhāya saññojanaṃ. Yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Na mano dhammānaṃ saññojanaṃ, na dhammā manassa saññojanaṃ. Yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Cakkhuṃ vā āvuso rūpānaṃ saññojanaṃ abhavissa, rūpā vā cakkhussa saññojanaṃ abhavissa,
na idaṃ brahmacariyavāso paññāyetha sammā dukkhakkhayāya, yasmā ca kho āvuso na
cakkhu rūpānaṃ saññojanaṃ na rūpā cakkhussa [PTS Page 164] [\q 164/]      saññojanaṃ,
yañca tattha tadubhayaṃ paṭicca uppajjati chandarāgo taṃ tattha saññojanaṃ, tasmā
brahmacariyavāso paññāyati sammādukkhayāya. 
Sotaṃ vā āvuso saddānaṃ saññojanaṃ abhavissa, saddā vā sotassa saññojanaṃ abhavissa, na
idaṃ brahmacariyavāso paññāyetha sammā dukkhakkhayāya, yasmā ca kho āvuso na sota
saddānaṃ saññojanaṃ na saddā sotassa saññojanaṃ, yañca tattha tadubhayaṃ paṭicca
uppajjati chandarāgo taṃ tattha saññojanaṃ, tasmā brahmacariyavāso paññāyati
sammādukkhayāya. 
Ghānaṃ vā āvuso gandhānaṃ saññojanaṃ abhavissa, gandhā vā ghānassa saññojanaṃ
abhavissa, na idaṃ brahmacariyavāso paññāyetha sammā dukkhakkhayāya, yasmā ca kho
āvuso na ghānaṃ gandhānaṃ saññojanaṃ na gandhā ghānassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ, tasmā brahmacariyavāso
paññāyati sammādukkhayāya. 

Jivhā vā āvuso rasānaṃ saññojanaṃ abhavissa, rasā vā jivhāya saññojanaṃ abhavissa, na idaṃ
brahmacariyavāso paññāyetha sammā dukkhakkhayāya, yasmā ca kho āvuso na jivhā
rasānaṃ saññojanaṃ na rasā jivhāya saññojanaṃ, yañca tattha tadubhayaṃ paṭicca uppajjati
chandarāgo taṃ tattha saññojanaṃ, tasmā brahmacariyavāso paññāyati sammādukkhayāya. 
Kāyo vā āvuso phoṭṭhabbānaṃ saññojanaṃ abhavissa, phoṭṭhabbā vā kāyassa saññojanaṃ
abhavissa, na idaṃ brahmacariyavāso paññāyetha sammā dukkhakkhayāya, yasmā ca kho
āvuso na kāyo phoṭṭhabbānaṃ saññojanaṃ na phoṭṭhabbā kāyassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ, tasmā brahmacariyavāso
paññāyati sammādukkhayāya. 
Mano vā āvuso dhammānaṃ saññojanaṃ abhavissa, dhammā vā manassa saññojanaṃ
abhavissa, na idaṃ brahmacariyavāso paññāyetha sammā dukkhakkhayāya, yasmā ca kho
āvuso na mano dhammānaṃ saññojanaṃ na dhammā manassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ, tasmā brahmacariyavāso
paññāyati sammādukkhayāya. 

Tadamināpetaṃ āvuso pariyāyena veditabbaṃ: yathā na cakkhu rūpānaṃ saññojanaṃ, na rūpā
cakkhussa saññojanaṃ, yañca tattha tadubhayaṃ paṭicca uppajjati chandarāgo taṃ tattha
saññojanaṃ. 
Na sota saddānaṃ saññojanaṃ, na saddā sotassa saññojanaṃ, yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Na ghāna gandhānaṃ saññojanaṃ, na gandhā ghānassa saññojanaṃ, yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Na jivhā rasānaṃ saññojanaṃ, na rasā jivhāya saññojanaṃ, yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Na mano dhammānaṃ saññojanaṃ, na dhammā manassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ. 

1. Balibaddo - machasaṃ

[BJT Page 326] [\x 326/]     

Saṃvijjati kho āvuso bhagavato cakkhu, passati bhagavā cakkhunā rūpaṃ, chandarāgo
bhagavato natthi, suvimuttacitto bhagavā. 
Saṃvijjati kho āvuso bhagavato sota, passati bhagavā sotena saddaṃ, chandarāgo bhagavato
natthi, suvimuttacitto bhagavā. 
Saṃvijjati kho āvuso bhagavato ghāna, passati bhagavā ghānena gandhaṃ, chandarāgo
bhagavato natthi, suvimuttacitto bhagavā. 
Saṃvijjati kho āvuso bhagavato jivhā, sāyati bhagavā jivhāya rasaṃ, chandarāgo bhagavato
natthi, suvimuttacitto bhagavā. 
Saṃvijjati kho āvuso bhagavato mano, jānāti bhagavā [PTS Page 165] [\q 165/]      manasā
dhammaṃ, chandarāgo bhagavato natthi, suvimuttacitto bhagavā. 

Iminā kho etaṃ āvuso pariyāyena veditabbaṃ: yathā na cakkhu rūpānaṃ saññojanaṃ, na rūpā
cakkhussa saññojanaṃ, yañca tattha tadubhayaṃ paṭicca uppajjati chandarāgo taṃ tattha
saññojanaṃ. 
Na sota saddānaṃ saññojanaṃ, na saddā sotassa saññojanaṃ, yañca tattha tadubhayaṃ
paṭicca uppajjati chandarāgo taṃ tattha saññojanaṃ. 

Na ghāna gandhānaṃ saññojanaṃ, na gandhā ghānassa saññojanaṃ, yañca tattha tadubhayaṃ
paṭicca uppajjati chandarāgo taṃ tattha saññojanaṃ. 

Na jivhā rasānaṃ saññojanaṃ, na rasā jivhāya saññojanaṃ, yañca tattha tadubhayaṃ paṭicca
uppajjati chandarāgo taṃ tattha saññojanaṃ. 

Na kāyo phoṭṭhabbānaṃ saññojanaṃ, na phoṭṭhabbā kāyassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ. 

Na mano dhammānaṃ saññojanaṃ, na dhammā manassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojananti. 

[BJT Page 326] [\x 326/]     
1. 18. 6
Kāmabhusuttaṃ

233. Ekaṃ samayaṃ āyasmā ca ānando āyasmā ca kāmabhu kosambiyaṃ viharanti
ghositārāme. Atha kho āyasmā kāmabhusāyanhasamayaṃ paṭisallānā vuṭṭhito yenāyasmā
ānando tenupasaṅkami. Upasaṅkamitvā āyasmatā ānandena saddhiṃ sammodi.
Sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho
āyasmā kāmabhu āyasmantaṃ ānandaṃ etadavoca:

Kinnu kho āvuso ānanda cakkhu rūpānaṃ saññojanaṃ rūpā cakkhussa saññojanaṃ, sotaṃ
saddānaṃ saññojanaṃ saddā sotassa saññojanaṃ, ghānaṃ gandhānaṃ saññojanaṃ gandhā
ghānassa saññojanaṃ, jivhā rasānaṃ saññojanaṃ rasā jivhāya saññojanaṃ, kāyo
phoṭṭhabbānaṃ saññojanaṃ phoṭṭhabbā kāyassa saññojanaṃ, mano dhammānaṃ saññojanaṃ,
dhammā manassa saññojananti?

Na kho āvuso kāmabhu, cakkhu rūpānaṃ saññojanaṃ, na rūpā cakkhussa saññojanaṃ. Yañca
tattha tadubhayaṃ paṭicca uppajjati chandarāgo taṃ tattha saññojanaṃ. Sota saddānaṃ
saññojanaṃ, na saddā sotassa saññojanaṃ. Yañca tattha tadubhayaṃ paṭicca uppajjati
chandarāgo taṃ tattha saññojanaṃ. 
Ghāna gandhānaṃ saññojanaṃ, na gandhā ghānassa saññojanaṃ. Yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Jivhā rasānaṃ saññojanaṃ, na rasā jivhāya saññojanaṃ. Yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Kāyo phoṭṭhabbānaṃ saññojanaṃ, na phoṭṭhabbā kāyassa saññojanaṃ. Yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Mano dhammānaṃ saññojanaṃ, na dhammā manassa saññojanaṃ. Yañca tattha tadubhayaṃ
paṭicca uppajjati chandarāgo taṃ tattha saññojanaṃ. 

[BJT Page 328] [\x 328/]     

[PTS Page 166] [\q 166/]      seyyathāpi āvuso kāḷo ca balivaddo odāto ca balivaddo ekena
dāmena vā yottena vā saṃyuttā assu, yo nu kho evaṃ vadeyya: kāḷo balivaddo odātassa
balivaddassa saññojanaṃ, odāto balivaddo kāḷassa balivaddassa saññojananti. Sammā nu
kho so vadamāno vadeyyāti. No hetaṃ āvuso. Na kho āvuso kāḷo balivaddo odātassa
balivaddassa saññojanaṃ, napi odāto balivaddo kāḷassa balivaddassa saññojanaṃ, yena ca
kho te ekena dāmena vā yottena vā saṃyuttā, taṃ tattha saññejanaṃ. 

Evameva kho āvuso na cakkhu rūpānaṃ saññojanaṃ, na rūpā cakkhussa saññojanaṃ. Yañca
tattha tadubhayaṃ paṭicca uppajjati chandarāgo taṃ tattha saññojanaṃ. Na sota saddānaṃ
saññojanaṃ, na saddā sotassa saññojanaṃ. Yañca tattha tadubhayaṃ paṭicca uppajjati
chandarāgo taṃ tattha saññojanaṃ. 
Na ghāna gandhānaṃ saññojanaṃ, na gandhā ghānassa saññojanaṃ. Yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Na jivhā rasānaṃ saññojanaṃ, na rasā jivhāya saññojanaṃ. Yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Na mano dhammānaṃ saññojanaṃ, na dhammā manassa saññojanaṃ. Yañca tattha
tadubhayaṃ paṭicca uppajjati chandarāgo taṃ tattha saññojananti. 

1. 18. 7
Udāyīsuttaṃ

234. Ekaṃ samayaṃ āyasmā ca ānando āyasmā ca udāyī kosambiyaṃ viharanti ghositārāme.
Atha kho āyasmā udāyīsāyanhasamayaṃ paṭisallānā vuṭṭhito yenāyasmā ānando
tenupasaṅkami. Upasaṅkamitvā āyasmatā ānandena saddhiṃ sammodi. Sammodanīyaṃ
kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho āyasmā udāyī
āyasmantaṃ ānandaṃ etadavoca:

Yatheva nu kho-1 āvuso ānanda ayaṃ kāyo bhagavatā anekapariyāyena akkhāto vivaṭo
pakāsito, itipāyaṃ-2 kāyo anattāti. Sakkā evamevaṃ viññāṇampidaṃ-3 ācikkhituṃ desetuṃ
paññāpetuṃ paṭṭhapetuṃ vivarituṃ vibhajituṃ uttānīkātuṃ itipidaṃ viññāṇaṃ anattāti. 

Yatheva kho āvuso udāyī ayaṃ kāyo bhagavatā aneka pariyāyena akkhāto vivaṭo pakāsito,
itipāyaṃ kāyo anattāti, sakkā evameva viññāṇampidaṃ ācikkhituṃ desetuṃ paññāpetuṃ
paṭṭhapetuṃ vivarituṃ vibhajituṃ uttānīkātuṃ itipidaṃ viññāṇaṃ anattāti. 

1. Yathevannukho - sī 1. 2. 
2. Itipi ayaṃ - sī 1, 2. 
3. Viññāṇampi - sī 1, 2. 

[BJT Page 330] [\x 330/]     

Cakkhuñcāvuso paṭicca rūpe vuppajjati cakkhuviññāṇanti, [PTS Page 167] [\q 167/]     
evamāvusoti. Yo cāvuso hetu yo ca paccayo cakkhuviññāṇassa uppādāya-1 so ca hetu so ca
paccayo sabbena sabbaṃ sabbathā sabbaṃ aparisesā-2 nirujejhayya, api nū kho
cakkhuviññāṇaṃ paññāyethāti. No hetaṃ āvuso. Imināpi kho etaṃ āvuso pariyāyena
bhagavatā akkhātaṃ vivaṭaṃ pakāsitaṃ: itipidaṃ viññāṇaṃ anattāti. 

Sotañcāvuso paṭicca sadde vuppajjati sotaviññāṇanti, evamāvusoti. Yo cāvuso hetu yo ca
paccayo sotaviññāṇassa uppādāya so ca hetu so ca paccayo sabbena sabbaṃ sabbathā
sabbaṃ aparisesā nirujejhayya, api nū kho sotaviññāṇaṃ paññāyethāti. No hetaṃ āvuso.
Imināpi kho etaṃ āvuso pariyāyena bhagavatā akkhātaṃ vivaṭaṃ pakāsitaṃ: itipidaṃ
viññāṇaṃ anattāti. 

Ghānañcāvuso paṭicca gandhe vuppajjati ghānaviññāṇanti, evamāvusoti. Yo cāvuso hetu yo
ca paccayo ghānaviññāṇassa uppādāya so ca hetu so ca paccayo sabbena sabbaṃ sabbathā
sabbaṃ aparisesā nirujejhayya, api nu kho ghānaviññāṇaṃ paññāyethāti. No hetaṃ āvuso.
Imināpi kho etaṃ āvuso pariyāyena bhagavatā akkhātaṃ vivaṭaṃ pakāsitaṃ: itipidaṃ
viññāṇaṃ anattāti. 

Jivhañcāvuso paṭicca rase vuppajjati jivhāviññāṇanti, evamāvusoti. Yo cāvuso hetu yo ca
paccayo jivhāviññāṇassa uppādāya so ca hetu so ca paccayo sabbena sabbaṃ sabbathā
sabbaṃ aparisesā nirujejhayya, api nū kho jivhāviññāṇaṃ paññāyethāti. No hetaṃ āvuso.
Imināpi kho etaṃ āvuso pariyāyena bhagavatā akkhātaṃ vivaṭaṃ pakāsitaṃ: itipidaṃ
viññāṇaṃ anattāti. 

Kāyañcāvuso paṭicca phoṭṭhabbe vuppajjati kāyaviññāṇanti, evamāvusoti. Yo vāvuso hetu
yo ca paccayo kāyaviññāṇassa uppādāya so ca hetu so ca paccayo sabbena sabbaṃ sabbathā
sabbaṃ aparisesā nirujejhayya, api nū kho kāyaviññāṇaṃ paññāyethāti. No hetaṃ āvuso.
Imināpi kho etaṃ āvuso pariyāyena bhagavatā akkhātaṃ vivaṭaṃ pakāsitaṃ: itipidaṃ
viññāṇaṃ anattāti. 

Manañcāvuso paṭicca dhamme vuppajjati manoviññāṇanti, evamāvusoti. Yo vāvuso hetu yo
ca paccayo manoviññāṇassa uppādāya so ca hetu so ca paccayo sabbena sabbaṃ sabbathā
sabbaṃ aparisesā nirujejhayya, api nū kho manoviññāṇaṃ paññāyethāti. No hetaṃ āvuso.
Imināpi kho etaṃ āvuso pariyāyena bhagavatā akkhātaṃ vivaṭaṃ pakāsitaṃ: itipidaṃ
viññāṇaṃ anattāti. 

Seyyathāpi āvuso puriso sāratthiko sāragavesī sārapariyesanaṃ caramāno tiṇhaṃ kuṭhāriṃ
ādāya vanaṃ paviseyya, so tattha passeyya mahantaṃ kadalikkhandhaṃ ujukaṃ navaṃ
akukkukajātaṃ-3. Tamenaṃ mūle [PTS Page 168] [\q 168/]      jindeyya mūle chetvā agge
chindeyya agge jetvā pattaṃ vaṭṭiṃ vinibbhujeyya-4. , So tattha pheggumpi nādhigaccheyya.
Kuto sāraṃ. 

Evameva kho āvuso bhikkhu chassu phassāyatanesu neva attānaṃ nāttaniyaṃ
samanupassati, so evaṃ asamanupassanto na kiñci loke upādiyati, anupādiyaṃ na paritassati,
aparitassaṃ paccattaññeva parinibbāyati. Khīṇā jāti, vusitaṃ brahmacariyaṃ, kataṃ
karaṇīyaṃ, nāparaṃ itthattāyāti pajānātīti. 

-------------------------
1. Upādāya - syā
2. Apariseso - sī 1, 2. 
3. Akukkuṭakajātaṃ - syā
4. Vinibbhujjeyya - sī 1, 2. 
Vinibbhajjeyya - syā

[BJT Page 332] [\x 332/]     

1. 18. 8
Ādittapariyāyasuttaṃ

235. Ādittapariyāyaṃ vo bhikkhave dhammapariyāyaṃ desissāmi. Taṃ suṇātha. Katamo ca
bhikkhave ādittāpariyāyo dhammapariyāyo? Varaṃ bhikkhave tattāya ayosalākāya ādittāya
sampajjalitāya sajotibhūtāya cakkhundriyaṃ sampalimaṭṭhaṃ, na tveva cakkhuviññeyyesu
rūpesu anubyañjanaso nimittaggāho. Nimittassādagathitaṃ-1 vā bhikkhave viññāṇaṃ
tiṭṭhamānaṃ tiṭṭheyya anubyañjanassādagathitaṃ vā, tasmiṃ ce samaye kālaṃ kareyya,
ṭhānametaṃ vijjati yaṃ dvinnaṃ gatīnaṃ aññataraṃ gatiṃ gaccheyya nirayaṃ vā
tiracchānayoniṃ vā. Imaṃ khvāhaṃ bhikkhave ādīnavaṃ disvā evaṃ vadāmi. 

Varaṃ bhikkhave tiṇhena ayosaṅkunā ādittena sampajjalitena sajotibhutena sotindriyaṃ
sampalimaṭṭhaṃ, na tveva sotaviññeyyesu saddesu anubyañjanaso nimittaggāho.
Nimittassādagathitaṃ vā bhikkhave viññāṇaṃ tiṭṭhamānaṃ tiṭṭheyya anubyañjanassāda
gathitaṃ vā, tasmiṃ ce samaye kālaṃ kareyya, ṭhānametaṃ vijjati yaṃ dvinnaṃ gatīnaṃ
aññataraṃ gatiṃ gaccheyya nirayaṃ vā tiracchānayoniṃ vā. Imaṃ khvāhaṃ bhikkhave
ādīnavaṃ disvā evaṃ [PTS Page 169] [\q 169/]      vadāmi. 

Varaṃ bhikkhave tiṇhena nikhādanena ādittena sampajjalitena sajotibhutena ghānindriyaṃ
sampalimaṭṭhaṃ, na tveva ghānaviññeyyesu gandhesu anubyañjanaso nimittaggāho.
Nimittassādagathitaṃ vā bhikkhave viññāṇaṃ tiṭṭhamānaṃ tiṭṭheyya
anubyañjanassādagathitaṃ vā, tasmiṃ ce samaye kālaṃ kareyya, ṭhānametaṃ vijjati yaṃ
dvinnaṃ gatīnaṃ aññataraṃ gatiṃ gaccheyya nirayaṃ vā tiracchānayoniṃ vā. Imaṃ khvāhaṃ
bhikkhave ādīnavaṃ disvā evaṃ vadāmi. 

Varaṃ bhikkhave tiṇhena khurena ādittena sampajjalitena sajotibhutena jivhindriyaṃ
sampalimaṭṭhaṃ, natveva jivhāviññeyyesu rasesu anubyañjanaso nimittaggāho.
Nimittassādagathitaṃ vā bhikkhave viññāṇaṃ tiṭṭhamānaṃ tiṭṭheyya anubyañjanassāda
gathitaṃ vā, tasmiṃ ce samaye kālaṃ kareyya, ṭhānametaṃ vijjati yaṃ dvinnaṃ gatīnaṃ
aññataraṃ gatiṃ gaccheyya nirayaṃ vā tiracchānayoniṃ vā. Imaṃ khvāhaṃ bhikkhave
ādīnavaṃ disvā evaṃ vadāmi. 

1. Gadhitaṃ - syā

[BJT Page 334] [\x 334/]     

Varaṃ bhikkhave tiṇhāya sattiyā ādittāya sampajjalitāya sajotibhūtāya kāyindriyaṃ
sampalimaṭṭhaṃ, na tveva kāyaviññeyyesu phoṭṭhabbesu anubyañjanaso nimittaggāho.
Nimittassādagathitaṃ vā bhikkhave viññāṇaṃ tiṭṭhamānaṃ tiṭṭheyya anubyañjanassāda
gathitaṃ vā, tasmiṃ ce samaye kālaṃ kareyya, ṭhānametaṃ vijjati yaṃ dvinnaṃ gatīnaṃ
aññataraṃ gatiṃ gaccheyya nirayaṃ vā tiracchānayoniṃ vā. Imaṃ khvāhaṃ bhikkhave
ādīnavaṃ disvā evaṃ vadāmi. 

Caraṃ bhikkhave sottaṃ-1 sottaṃ kho panāhaṃ bhikkhave vañjhaṃ-2 jīvitānaṃ vadāmi,
aphalaṃ jīvitānaṃ vadāmi, momuhaṃ jīvitānaṃ vadāmi. Na tveva tathārūpe vitakke
vitakkeyya yathārūpānaṃ vitakkānaṃ vasaṃgato saṅghaṃ bhindeyya. Imaṃ khvāhaṃ [PTS
Page 170] [\q 170/]      bhikkhave ādīnavaṃ disvā evaṃ vadāmi. 

Tatra bhikkhave sutavā ariyasāvako iti paṭisañcikkhati: tiṭṭhatu tāva tattāya ayosalākāya
ādittāya sampajjalitāya sajotibhūtāya cakkhundriyaṃ samphalimaṭṭhaṃ, handāhaṃ idameva
manasikaromi, 'iti cakkhuṃ aniccaṃ, rūpā aniccā, cakkhuviññāṇaṃ aniccaṃ, cakkhu
samphasso anicco, yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā tampi aniccaṃ. 
Tiṭṭhatu tāva tiṇhena ayosaṅkunā ādittena sampajjalitena sajotibhutena sotindriyaṃ
samphalimaṭṭhaṃ, handāhaṃ idameva manasikaromi, 'iti sotaṃ aniccaṃ, saddā aniccā,
sotaviññāṇaṃ aniccaṃ, sotasamphasso anicco, yampidaṃ sotasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccaṃ'. 
Tiṭṭhatu tāva tiṇhena nikhādanena ādittena sampajjalitena sajotibhutena ghānindriyaṃ
samphalimaṭṭhaṃ, handāhaṃ idameva manasikaromi: 'iti ghānaṃ aniccaṃ, gandhā aniccā,
ghānaviññāṇaṃ aniccaṃ, ghānasamphasso anicco, yampidaṃ ghānasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccaṃ'. 

Tiṭṭhatu tāva tiṇhena khurena ādittena sampajjalitena sajotibhutena jivhindriyaṃ
samphalimaṭṭhaṃ, handāhaṃ idameva manasikaromi: 'iti jivhā aniccā, rasā aniccā,
jivhāviññāṇaṃ aniccaṃ, jivhāsamphasso anicco, yampidaṃ jivhāsamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi aniccaṃ'. 

1. Sutataṃ - sī 1, 2. 
2. Vajjaṃ - syā. 

[BJT Page 336] [\x 336/]     

Tiṭṭhatu tāva tiṇhāya sattiyā ādittāya sampajjalitāya sajotibhūtāya kāyindriyaṃ
samphalimaṭṭhaṃ, handāhaṃ idameva manasikaromi, 'iti kāyo anicco, phoṭṭhabbā [PTS
Page 171] [\q 171/]      aniccā, kāyaviññāṇaṃ aniccaṃ, kāyasamphasso anicco, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tampi aniccaṃ'. 

Tiṭṭhatu tāva sottaṃ handāhaṃ idameva manasikaromi 'iti mano anicco, dhammā aniccā,
manoviññāṇaṃ aniccaṃ, manosamphasso anicco, yampidaṃ manosamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi aniccaṃ'. 

Evaṃ passaṃ bhikkhu sutavā ariyasāvako cakkhusmimpi nibbindati, rūpesupi nibbindati,
cakkhuviññāṇepi nibbindati, cakkhusamphassepi nibbindati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. 
Evaṃ passaṃ bhikkhu sutavā ariyasāvako sotasmimpi nibbindati, saddesupi nibbindati,
sotaviññāṇepi nibbindati, sotasamphassepi nibbindati, yampidaṃ sotasamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. 
Evaṃ passaṃ bhikkhu sutavā ariyasāvako ghāṇasmimpi nibbindati, gandhesupi nibbindati,
ghānaviññāṇepi nibbindati, ghānasamphassepi nibbindati, yampidaṃ
ghānasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. 
Evaṃ passaṃ bhikkhu sutavā ariyasāvako jivhāsmimpi nibbindati, rasesupi nibbindati,
jivhāviññāṇepi nibbindati, jivhāsamphassepi nibbindati, yampidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.
Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti, khīṇā jāti,
vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. 
Evaṃ passaṃ bhikkhu sutavā ariyasāvako kāyasmimpi nibbindati, phoṭṭhabbesupi
nibbindati, kāyaviññāṇepi nibbindati, kāyasamphassepi nibbindati, yampidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. 
Evaṃ passaṃ bhikkhu sutavā ariyasāvako manasmimpi nibbindati, dhammesupi nibbindati,
manoviññāṇepi nibbindati, manosamphassepi nibbindati, yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā
tasmimpi nibbindati. Nibbindaṃ virajjati, virāgā vimuccati, vimuttasmiṃ vimuttamiti ñāṇaṃ
hoti, khīṇā jāti, vusitaṃ brahmacariyaṃ kataṃ karaṇīyaṃ, nāparaṃ itthattāyāti pajānāti. Ayaṃ
kho bhikkhave ādittapariyāyo dhammapariyāyoti. 

1. 18. 9
Hatthapādupamasuttaṃ

236. Hatthesu bhikkhave sati ādānanikkhepanaṃ paññāyati. Pādesu sati
abhikkamapaṭikkamo paññāyati. Pabbesu sati sammiñjana-1 pasāraṇaṃ paññāyati.
Kucchismiṃ sati jighacchā pipāsā paññāyati. Evameva kho bhikkhave cakkhusmiṃ sati
cakkhusamphassapaccayā uppajjati ajjhattaṃ sukhaṃ dukkhaṃ. -2 
Sotasmiṃ sati sotasamphassapaccayā uppajjati ajjhattaṃ sukhaṃ dukkhaṃ. Ghānasmiṃ sati
ghānasamphassapaccayā uppajjati ajjhattaṃ sukhaṃ dukkhaṃ. Jivhāya sati
jivhāsamphassapaccayā uppajjati ajjhattaṃ sukhaṃ dukkhaṃ. Kāyasmiṃ sati
kāyasamphassapaccayā uppajjati ajjhattaṃ sukhaṃ dukkhaṃ. Manasmiṃ sati
manosamphassapaccayā uppajjati ajjhattaṃ sukhaṃ dukkhaṃ. 
Hatthesu bhikkhave asati ādānanikkhepanaṃ na paññāyati, pādesu asati
abhikkamapaṭikkamo na paññāyati, pabbesu asati sammiñjana pasāraṇaṃ na paññāyati,
kucchismiṃ asati jighacchā pipāsā na paññāyati. Evameva kho bhikkhave cakkhusmiṃ asati
cakkhusamphassapaccayā nūpajjati ajjhattaṃ sukhaṃ dukkhaṃ. 
Sotasmiṃ asati sotasamphassapaccayā nūpajjati ajjhattaṃ sukhaṃ dukkhaṃ. Ghānasmiṃ asati
ghānasamphassapaccayā nūpajjati ajjhattaṃ sukhaṃ dukkhaṃ. Jivhāya asati
jivhāsamphassapaccayā nūpajjati ajjhattaṃ sukhaṃ dukkhaṃ. Kāyasmiṃ asati
kāyasamphassapaccayā nūpajjati ajjhattaṃ sukhaṃ dukkhaṃ. Manasmiṃ asati
manosamphassapaccayā nūpajjati ajjhattaṃ sukhaṃ dukkhaṃ. 
1. Samiñjana - machasaṃ
2. Sukhadukkhaṃ - syā. 

[BJT Page 338] [\x 338/]     
1. 18. 10
Dutiyahatthapādupamasuttaṃ
237. Hatthesu bhikkhave sati ādānanikkhepanaṃ hoti. Pādesu sati abhikkamapaṭikkamo
hoti. Pabbesu sati sammiñjanapasāraṇaṃ hoti. 
Kucchismiṃ sati jighacchā pipāsā hoti. Evameva kho bhikkhave cakkhusmiṃ sati
cakkhusamphassapaccayā [PTS Page 172] [\q 172/]      uppajjati ajjhattaṃ sukhaṃ dukkhaṃ. 
Sotasmiṃ sati sotasamphassapaccayā uppajjati ajjhattaṃ sukhaṃ dukkhaṃ. Ghānasmiṃ sati
ghānasamphassapaccayā uppajjati ajjhattaṃ sukhaṃ dukkhaṃ. Jivhāya sati
jivhāsamphassapaccayā uppajjati ajjhattaṃ sukhaṃ dukkhaṃ. Kāyasmiṃ sati
kāyasamphassapaccayā uppajjati ajjhattaṃ sukhaṃ dukkhaṃ. Manasmiṃ sati
manosamphassapaccayā uppajjati ajjhattaṃ sukhaṃ dukkhaṃ. 
Hatthesu bhikkhave asati ādānanikkhepanaṃ na paññāyati, pādesu asati
abhikkamapaṭikkamo na paññāyati, pabbesu asati sammiñjana pasāraṇaṃ na paññāyati,
kucchismiṃ asati jighacchā pipāsā na paññāyati. Evameva kho bhikkhave cakkhusmiṃ asati
cakkhusamphassapaccayā nūpajjati ajjhattaṃ sukhaṃ dukkhaṃ. 
Sotasmiṃ asati sotasamphassapaccayā nūpajjati ajjhattaṃ sukhaṃ dukkhaṃ. Ghānasmiṃ asati
ghānasamphassapaccayā nūpajjati ajjhattaṃ sukhaṃ dukkhaṃ. Jivhāya asati
jivhāsamphassapaccayā nūpajjati ajjhattaṃ sukhaṃ dukkhaṃ. Kāyasmiṃ asati
kāyasamphassapaccayā nūpajjati ajjhattaṃ sukhaṃ dukkhaṃ. Manasmiṃ asati
manosamphassapaccayā nūpajjati ajjhattaṃ sukhaṃ dukkhaṃ. 
Samuddavaggo aṭṭhārasamo-1. 

Tatruddānaṃ:

Dve samuddā bāḷisiko khīrarukkhena koṭṭhito
Kāmabhu udāyī ceva ādittena ca aṭṭhamaṃ
Hatthapādūpamā dveti vaggo tena pavuccati. 

1. Samanto - sī 1, 2. 

[BJT Page 340] [\x 340/]     
19. Āsivisavaggo
1. 19. 1

Āsivisopamasuttaṃ
238. Evaṃ me sutaṃ ekaṃ samayaṃ bhagavā sāvatthiyaṃ viharati jetavane anāthapiṇḍikassa
ārāme. Tatra kho bhagavā bhikkhū āmantesi bhikkhavoti bhadanteti. Te bhikkhū bhagavato
paccassosuṃ. Bhagavā etadavoca:

Seyyathāpi bhikkhave cattāro āsivisā-1. Uggatejā ghoravisā. Atha puriso āgaccheyya
jīvitukāmo amaritukāmo sukhakāmo dukkhapaṭikkulo-2, tamenaṃ evaṃ vadeyyuṃ: "ime te
ambho purisa, cattāro āsivisā uggatejā ghoravisā [PTS Page 173] [\q 173/]      kālenakālaṃ
vuṭṭhāpetabbā, kālena kālaṃ nahāpetabbā, -3 kālena kālaṃ bhojetabbā, kālena kālaṃ
saṃvesetabbā, -4 yadā ca kho te ambho purisa maraṇaṃ vā nigacchasi-5. Maraṇamattaṃ vā
dukkhaṃ: yante ambho, purisa karaṇīyaṃ taṃ karohī" ti. 

Atha kho so bhikkhave puriso bhīto catunnaṃ āsivisānaṃ uggatejānaṃ ghoravisānaṃ yena vā
tena vā palāyetha, tamenaṃ evaṃ vadeyyuṃ: ime te-6 ambho purisa, pañcavadhakā
paccatthikā piṭṭhito piṭṭhito anubaddho-7. Yattheva naṃ passissāma tattheva jīvitā
voropessāmāti; yante ambho purisa karaṇīyaṃ taṃ karehīti. Atha kho so bhikkhave puriso
bhīto catunnaṃ āsivisānaṃ uggatejānaṃ ghoravisānaṃ, bhīto pañcannaṃ vadhakānaṃ
paccatthikānaṃ yena vā tena vā palāyetha. 

Tamenaṃ evaṃ vadeyyuṃ: ayaṃ te ambho purisa chaṭṭho antaracaro vadhako ukkhittāsiko
piṭṭhito piṭṭhito anubaddho yattheva naṃ passissāmi tattheva siro pātessāmīti-8. Yante
ambho purisa karaṇīyaṃ taṃ karohīti. Atha kho so bhikkhave puriso bhīto catunnaṃ
āsivisānaṃ uggatejānaṃ ghoravisānaṃ, bhīto pañcannaṃ vadhakānaṃ paccatthikānaṃ bhīto,
chaṭṭhassa antaracarassa vadhakassa ukkhittāsikassa yena vā tena vā palāyetha. 

-------------------------
1. Āsivisā - syā
2. Dukkhappaṭikūlo - machasaṃ, dukkhapaṭikulo - syā
3. Nahāpetabbā - machasaṃ syā, sī2
4. Pavesetabbā - sya. [PTS]
5. Nigacchissati - sī 1. 2. 
6. Ime kho - machasaṃ
7. Anubandhā - sīmu. Machasaṃ
8. Pātissāmi -sī 1. 2. 

[BJT Page 342] [\x 342/]     
So passeyya suññaṃ gāmaṃ: yaññadeva gharaṃ paviseyya rittakaññeva paviseyya,
tucchakaññeva paviseyya, suññakaññeva paviseyya, yaññadeva bhājanaṃ parimaseyya,
rittakaññeva parimaseyya, tucchakaññeva parimaseyya, suññakaññeva parimaseyya.
Tamenaṃ evaṃ vadeyyuṃ: idānambho purisa, imaṃ suññaṃ gāmaṃ corā gāmaghātakā
vadhissantī, -1. Yanne ambho purisa, karaṇīyaṃ taṃ karohīti. 

[PTS Page 174] [\q 174/]     
 Atha kho so bhikkhave puriso bhīto catunnaṃ āsivisānaṃ uggatejānaṃ ghoravisānaṃ, bhīto
pañcannaṃ vadhakānaṃ paccatthikānaṃ, bhīto chaṭṭhassa antaracarassa vadhakassa
ukkhittāsikassa, bhīto corānaṃ gāmaghātakānaṃ yena vā tena vā palāyetha. So passeyya
mahantaṃ udakaṇṇavaṃ, orimaṃtīraṃ sāsaṅkaṃ sappaṭibhayaṃ pārimaṃtīraṃ khemaṃ
appaṭibhayaṃ, natthassa-2. Nāvā santāraṇī uttarasetu vā aparāparaṃ-3. Gamanāya. 

1. Pavisanti - machasaṃ
2. Na cassa sī - 1, 2. 
3. Apārāpāraṃ - machasaṃ. Apārapāraṃ sī2. 

Atha kho bhikkhave tassa purisassa evamassa: 'ayaṃ kho mahā udakaṇṇavo, orimañca
tīraṃ sāsaṅkaṃ sappaṭibhayaṃ, pārimaṃtīraṃ khemaṃ appaṭibhayaṃ; natthi ca nāvā
santāraṇī uttarasetu vā aparāparaṃ gamanāya, yannūnāhaṃ tiṇakaṭṭhasākhāpalāsaṃ
saṃkaḍḍhitvā kullaṃ bandhitvā taṃ kullaṃ nissāya hatthehi ca pādehi ca vāyamamāno
sotthinā pāraṃ gaccheyyanti. ' Atha kho so bhikkhave puriso tiṇakaṭṭhasākhāpalāsaṃ
saṃkaḍḍhitvā kullaṃ bandhitvā taṃ kullaṃ nissāya hatthehi ca pādehi ca vāyamamāno
sotthinā pāraṃ gaccheyya, tiṇṇo pāragato thale tiṭṭhati brāhmaṇo. 

Upamā kho myāyaṃ bhikkhave, katā atthassa viññāpanatthāya, ayañcevettha attho: cattāro
āsivisā ugganatejā ghoravisāti kho bhikkhave, catunnetaṃ-4 mahābhūtānaṃ adhivacanaṃ,
paṭhavidhātuyā āpodhātuyā tejodhātuyā vāyodhātuyā. 
Pañca vadhakā paccatthikāti kho bhikkhave, pañcannetaṃ-5. Upādānakkhandhānaṃ
adhivacanaṃ, seyyathīdaṃ: rūpupādānakkhandhassa, vedanūpādānakkhandhassa,
saññūpādānakkhandhassa, saṅkhārūpādānakkhandhassa viññāṇūpādānakkhandhassa.
Chaṭṭho antaracaro vadhako ukkhittāsikoti kho bhikkhave, nandirāgassetaṃ adhivacanaṃ.
Suñño gāmoti kho bhikkhave, channetaṃ-6. Ajjhattikānaṃ āyatanānaṃ adhivacanaṃ. 

4. Catunnaṃ sī-2
5. Pañcannaṃ - sī 2
6. Channaṃ - sī 2. 

[BJT Page 344] [\x 344/]     

Cakkhuto cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva [PTS Page 175] [\q 175/]      khāyati, suññakaññeva khāyati. 
Sotato cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva khāyati, suññakaññeva khāyati. 
Ghānato cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva khāyati, suññakaññeva khāyati. 
Jivhāto cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva khāyati, suññakaññeva khāyati. 
Kāyako cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva khāyati, suññakaññeva khāyati. 
Manato cepi naṃ bhikkhave paṇḍito vyatto medhāvi upaparikkhati, rittakaññeva khāyati,
tucchakaññeva khāyati, suññakaññeva khāyati. 

Corā gāmaghātakāti kho bhikkhave, channetaṃ bāhirānaṃ āyatanānaṃ adhivacanaṃ. Cakkhu
bhikkhave haññati manāpāmanāpesu rūpesu, sotaṃ haññati manāpāmanāpesu saddesu,
ghānaṃ haññati manāpāmanāpesu gandhesu, jivhā haññati manāpāmanāpesu rasesu, kāyo
haññatī manāpāmanāpesu phoṭṭhabbesu. Mano haññati manāpāmanāpesu dhammesu. 

Mahāudakaṇṇavoti kho bhikkhave, catunnetaṃ oghānaṃ adhivacanaṃ: kāmoghassa,
bhavoghassa, diṭṭhoghassa, avijjoghassa. Orimaṃ tīraṃ sāsaṅkaṃ sappaṭibhayanti kho
bhikkhave sakkāyassetaṃ adhivacanaṃ. Pārimaṃ tīraṃ khemaṃ appaṭibhayanti kho
bhikkhave, nibbānassetaṃ adhivacanaṃ. Kullanti kho bhikkhave, ariyassetaṃ aṭṭhaṅgikassa
maggassa adhivacanaṃ, seyyathīdaṃ: sammādiṭṭhiyā sammāsaṅkappassa sammāvācāya
sammākammantassa, sammāājīvassa, sammāvāyāmassa, sammāsatiyā, sammāsamādhissa.
Hatthehi ca pādehi ca vāyamamānoti kho bhikkhave viriyārambhassetaṃ adhivacanaṃ.
Tiṇṇo pāragato thale tiṭṭhati brāhmaṇoti kho bhikkhave, arahato etaṃ adhivacananti. 

1. 19. 2
Rathūpamasuttaṃ

239. Tīhi bhikkhave, dhammehi samannāgato bhikkhu diṭṭheva dhamme
sukhasomanassabahulo viharati, yoni cassa āraddhā hoti āsavānaṃ khayāya. Katamehi tīhi:
indriyesu guttadvāro hoti, bhojane mattaññū, jāgariyaṃ anuyutto. 

[PTS Page 176] [\q 176/]      kathañca bhikkhave bhikkhu indriyesu guttadvāro hoti. 
Idha bhikkhave, bhikkhu cakkhunā rūpaṃ disvā na nimitataggāhī hoti nānubyañjanaggāhī,
yatvādhikaraṇamenaṃ cakkhundriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ,
cakkhundriye saṃvaraṃ āpajjati. 
[BJT Page 346] [\x 346/]     

Sotena saddaṃ sutvā na nimitataggāhī hoti nānubyañjanaggāhī, yatvādhikaraṇamenaṃ
sotindriyaṃ asaṃvutaṃ viharantaṃ abhijjhā domanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati sotandriyaṃ, sotindriye saṃvaraṃ
āpajjati. 
Ghānena gandhaṃ ghāyitvā na nimitataggāhī hoti nānubyañjanaggāhī,
yatvādhikaraṇamenaṃ ghānīndriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjati, rakkhati ghānīndriyaṃ,
ghānīndriye saṃvaraṃ āpajjati. 
Jivhāya rasaṃ sāyitvā na nimitataggāhī hoti nānubyañjanaggāhī, yatvādhikaraṇamenaṃ
jivhindriyaṃ asaṃvutaṃ viharantaṃ abhijjhā domanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati jivhindriyaṃ, jivhatindriye saṃvaraṃ
āpajjati. 
Manasā dhammaṃ viññāya na nimitataggāhī hoti nānubyañjanaggāhī,
yatvādhikaraṇamenaṃ manindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjati, rakkhati manindriyaṃ,
manindriye saṃvaraṃ āpajjati. 

Seyyathāpi bhikkhave, subhumiyaṃ cātummahāpathe ājaññaratho yutto assa-1.
Odhastapatodo: -2. Tamenaṃ dakkho yoggācariyo assadammasārathī abhirūhitvā vāmena
hatthena rasmiyo gahetvā dakkhiṇena hatthena patodaṃ gahetvā yenicchakaṃ yadicchakaṃ
sāreyyapi paccāsāreyyapi evameva kho bhikkhave, bhikkhu imesaṃ channaṃ indriyānaṃ
ārakkhāya sikkhati. Saññamāya sikkhati, damāya sikkhati, upasamāya sikkhati, evaṃ kho
bhikkhave, bhikkhu indriyesu guttadvāro hoti. 
Kathañca bhikkhave, bhikkhu bhojane mattaññū hoti: idha bhikkhave bhikkhu
paṭisaṅkhāyoniso āhāraṃ āhāreti: 'neva davāya na madāya na maṇḍanāya na vibhusanāya,
yāvadeva imassa kāyassa ṭhitiyā yāpanāya vihiṃsūparatiyā brahmacariyānuggahāya, iti
purāṇañca vedanaṃ paṭihaṅkhāmi, navañca vedanaṃ na uppādessāmi, yātrā ca me
bhavissati anavajjatā ca phāsuvihāro cā' ti. [PTS Page 177] [\q 177/]      seyyathāpi
bhikkhave, puriso vaṇaṃ-3. Ālimpeyya. Yāvadeva ropanatthāya-4. Seyyathā vā pana akkhaṃ
abbhañjeyya yāvadeva bhārassa nitraṇatthāya; evameva kho bhikkhave bhikkhu
paṭisaṅkhāyoniso āhāraṃ āhāreti. Neva davāya na madāya na maṇḍanāya, na vibhusanāya,
yāvadeva imassa kāyassa ṭhitiyā yāpanāya vihiṃsuparatiyā brahmacariyānuggahāya, iti
purāṇañca vedanaṃ paṭihaṅkhāmi, navañca vedanaṃ na uppādessimi, yātrā ca me bhavissati
anavajjatā ca phāsuvihāro cāti. Evaṃ kho bhikkhave, bhikkhu bhojane mattaññū hoti. 

Kathañca bhikkhave, bhikkhu jāgariyaṃ anuyutto hoti: idha bhikkhave, bhikkhu divasaṃ
caṅkamena nisajjāya āvaraṇīyehi dhammehi cittaṃ parisodheti. 

1. Assa ṭhito - syā, machasaṃ
2. Odhatapatodo - syā
3. Ṇaṇaṃ - syā. 
4. Ropanatthāya - sī 1, 2. 

[BJT Page 348] [\x 348/]     

Rattiyā paṭhamaṃ yāmaṃ caṅkamena nissajjāya āvaraṇīyehi dhammehi cittaṃ parisodheti,
rattiyā majjhimaṃ yāmaṃ dakkhiṇena passena sīhaseyyaṃ kappeti pāde pādaṃ accādhāya
sato sampajāno uṭṭhānasaññaṃ manasikaritvā. Rattiyā pacchimaṃ yāmaṃ paccuṭṭhāya
caṅkamena nisajjāya āvaraṇīyehi dhammehi cittaṃ parisodheti. Evaṃ kho bhikkhave,
bhikkhu jāgariyaṃ anuyutto hoti. Imehi kho bhikkhave, tīhi dhammehi samannāgato
bhikkhu diṭṭheva dhamme sukhasomanassabahulo viharati; yoni cassa āraddhā hoti
āsavānaṃ khayāyāti. 

1. 19. 3
Kummopamasuttaṃ

240. Bhutapubbaṃ bhikkhave, kummo kacchapo sāyanhasamayaṃ anunadītīre gocarapasuto
ahosi; sigālopi kho bhikkhave sāyanhasamayaṃ anunadītīre gocarapasuto hoti. Addasā kho
bhikkhave kummo kacchapo sigālaṃ duratova gocarapasutaṃ, disvāna soṇḍi pañcamāni
[PTS Page 178] [\q 178/]      aṅgāni sake kapāle samodahitvā appossukko tuṇhī bhuto
saṃkasāyati-1. Sigālopi kho bhikkhave addasa kummaṃ kacchapā duratova, -2. Disvāna yena
kummo kacchapo tenupasaṅkami, upasaṅkamitvā kummaṃ kacchapaṃ paccupaṭṭhito ahosi;
yadāyaṃ kummo kacchapo soṇaḍipañcamānaṃ aṅgānaṃ aññataraṃ vā aññataraṃ vā aṅgaṃ
abhininnāmessati, tattheva naṃ gahetvā uddālitvā khādissāmīti. Yadā kho bhikkhave
kummo kacchapo soṇḍipañcamānaṃ aṅgānaṃ aññataraṃ vā aññataraṃ vā aṅgaṃ na
abhininnāmesi, atha sigālo kummamhā nibbijja pakkami. Otāraṃ alabhamāno. 

Evameva kho bhikkhave tumhepi māro pipāmā satataṃ samitaṃ paccupaṭṭhito;
'appevanāmāhaṃ imesaṃ cakkhuto vā otāraṃ labheyyaṃ, sotato vā otāraṃ labheyyaṃ, ghānato
vā otāraṃ labheyyaṃ, jivhāto vā otāraṃ labheyyaṃ, kāyato vā otāraṃ labheyyaṃ, manato vā
otāraṃ labheyyaṃ' nti. 

Tasmātihabhikkhave indriyesu guttadvārā viharatha, 

Cakkhunā rūpaṃ disvā mā nimitataggāhino ahuvattha, mānubyañjanaggāhino,
yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhatha cakkhundriyaṃ,
cakkhundriye saṃvaraṃ āpajjatha. 
1. Saṃkalāyati - aṭṭhakathā. 
2. Duratova gocarapasutaṃ - machasaṃ, syā. 

[BJT Page 350] [\x 350/]     

Sotena saddaṃ sutvā mā nimitataggāhino ahuvattha, mānubyañjanaggāhino,
yatvādhikaraṇamenaṃ sotindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhati sotandriyaṃ,
sotindriye saṃvaraṃ āpajjatha. 
Ghānena gandhaṃ ghāyitvā mā nimitataggāhino ahuvattha, mānubyañjanaggāhino,
yatvādhikaraṇamenaṃ ghānindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhati ghānindriyaṃ,
ghānandriye saṃvaraṃ āpajjatha. 
Jivhāya rasaṃ sāyitvā mā nimitataggāhino ahuvattha, mānubyañjanaggāhino,
yatvādhikaraṇamenaṃ jivhindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhati jivhindriyaṃ,
jivhandriye saṃvaraṃ āpajjatha. 
Kāyena phoṭṭhabbaṃ phusitvā mā nimitataggāhino ahuvattha, mānubyañjanaggāhino,
yatvādhikaraṇamenaṃ kāyindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhati kāyindriyaṃ,
kāyindriye saṃvaraṃ āpajjatha. 
Manasā dhammaṃ viññāya mā nimitataggāhino ahuvattha, mānubyañjanaggāhino,
yatvādhikaraṇamenaṃ manindriyaṃ asaṃvutaṃ viharantaṃ abhijjhā domanassā pāpakā
akusalā dhammā anvāssaveyyuṃ, tassa saṃvarāya paṭipajjatha, rakkhati manindriyaṃ,
manindriye saṃvaraṃ āpajjatha. 
Yato kho tumhe bhikkhave, indriyesu guttadvārā viharissatha, atha tumhehipi māro pāpimā
nibbijja pakkamissati otāraṃ alabhamāno kummambhāva sigāloti. 

[PTS Page 179] [\q 179/]      kummova aṅgāni sake kapāle
Samodahaṃ bhikkhu mano vitakke
Anissito aññamaheṭhayāno
Parinibbuto na upavadeyya kañciti. 

1. 19. 4
Dārukkhandhopamasuttaṃ

241. Ekaṃ samayaṃ bhagavā ayojjhāyaṃ-1 viharati gaṅgāya nadiyā tīre, addasā kho bhagavā
mahantaṃ dārukkhandhaṃ gaṅgāya nadiyā sotena vuyhamānaṃ, disvāna bhikkhū āmantesi,
passatha no tumhe bhikkhave amuṃ mahantaṃ dārukkhandhaṃ gaṅgāya nadiyā sotena
vuyhamānanti? Evambhante. 

Sace kho bhikkhave dārukkhandho na orimaṃ tīraṃ upagacchati, na pārimaṃ tīraṃ
upagacchati, na majjhe saṃsīdissati, na thale ussīdissati na manussaggāho bhavissati, na
amanussaggāho bhavissati, na āvaṭṭaggāho bhavissati, na antopūti bhavissati: evaṃ hi so
bhikkhave dārukkhandho samuddaninno bhavissati, samuddapoṇo samuddapabhāro. Taṃ
kissa hetu, samuddaninno bhikkhave, gaṅgāya nadiyā soto, samuddapoṇo,
samuddapabbhāro. 

Evameva kho bhikkhave sace tumhepi na orimaṃ tīraṃ upagacchatha-2 na pārimaṃ tīraṃ
upagacchatha na majjhe saṃsīdissatha, na thale ussīdissatha, na manussaggāhā hessatha-3.
Na amanussaggāhā hessatha, na āvaṭṭaggāhā hessatha, na antopūti bhavissatha. Evaṃ [PTS
Page 180] [\q 180/]      tumhe bhikkhave nibbānaninnā bhavissatha, nibbānapoṇā
nibbānapabbhārā. Taṃ kissa hetu: nibbānaninnā bhikkhave sammādiṭṭhi, nibbānapoṇā,
nibbānapabbhārāti. 

1. Kosambiyaṃ - machasaṃ
2. Upagacchittha - sī 1
3. Gahessati - machasaṃ

[BJT Page 352] [\x 352/]     

Evaṃ vutte aññataro bhikkhu bhagavantaṃ etadavoca: kinnu kho bhante orimaṃtīraṃ? Kiṃ
pārimaṃtīraṃ? Ko majjhe saṃsādo?-1. Ko thale ussādo? Ko manussaggāho? Ko
amanussaggāho? Ko āvaṭṭaggāho? Ko antopūtibhāvoti?

Orimaṃtīranti kho bhikkhu, channetaṃ ajjhattikānaṃ āyatanānaṃ adhivacanaṃ,
pārimaṃtīranti kho bhikkhu channetaṃ bāhirānaṃ āyatanānaṃ adhivacanaṃ. Majjhe saṃsādoti
kho bhikkhu, nandirāgassetaṃ adhivacanaṃ. Thale ussādoti kho bhikkhu asmimānassetaṃ
adhivacanaṃ. Katamo ca bhikkhu manussaggāho, idha bhikkhu gihīhi saṃsaṭṭho viharati
sahanandi sahasokī sukhitesu sukhito dukkhitesu dukkhito uppannesu kicca karaṇīyesu
attanā voyogaṃ āpajjati, ayaṃ vuccati bhikkhu, manussaggāho. Katamo ca bhikkhu,
amanussaggāho: idha bhikkhu ekacco aññataraṃ devanikāyaṃ paṇidhāya brahmacariyaṃ
carati: 'imināhaṃ sīlena vā vatena vā tapena vā brahmacariyena vā devo vā bhavissāmī
devaññataro vā' ti. Ayaṃ vuccati bhikkhū amanussaggāho. Āvaṭṭaggāhoti kho bhikkhu,
pañcannetaṃ kāmaguṇānaṃ adhivacanaṃ, katamo ca bhikkhu antopūtibhāvo: idha bhikkhu
ekacco dussīlo hoti pāpadhammo. Asuci saṅkassarasamācāro paṭicchannakammanto
assamaṇo samaṇapaṭiñño [PTS Page 181] [\q 181/]      abrahmacārī brahmacārīpaṭiñño
antopūti avassuto kasambujāto-2 , ayaṃ vuccati bhikkhu, antopūtibhāvoti. 

Tena kho pana samayena nando gopālako bhagavato avidūre ṭhito hoti; atha kho nando
gopālako bhagavantaṃ etadavoca: ahaṃ kho bhante na orimaṃtīraṃ upagacchāmi, na
pārimaṃtīraṃ upagacchāmi, na majjhe saṃsīdissāmi, na thale ussīdissāmi, na manussaggāho
gahissati-3. Na amanussaggaho gahissati, na āvaṭṭaggāho gahissati. Na antopūti bhavissāmi;
labheyyāhaṃ bhante bhagavato santike pabbajjaṃ labheyyaṃ upasampadanti. 

Tena hi tvaṃ nanda, sāmikānaṃ gāvo nīyyādehīti-4. Gamissanti bhante gāvo
vacchagiddhiniyoti, nīyyādehve tvaṃ nanda, sāmikānaṃ gāvoti. Atha kho nando gopālako
sāmikānaṃ gāvo niyyādetvā yena bhagavā tenupasaṅkami. Upasaṅkamitvā bhagavantaṃ
etadavoca: niyyāditā bhante sāmikānaṃ gāvo, labheyayyāhaṃ bhante bhagavato santike
pabbajjaṃ labheyyaṃ upasampadanti. 

1. Saṃside. Machasaṃ, syā. Sī1
2. Kasambukajāto - syā. 
3. Gahessati - machasaṃ
4. Nīyyātehīti - machasaṃ

[BJT Page 354] [\x 354/]     
Alattha kho nando gopālako bhagavato santike pabbajjaṃ, alatthupasampadaṃ;
acirūpasampanno ca panāyasmā nando eko vūpakaṭṭho appamatto ātāpī pahitatto viharanto
na cirasseva yassatthāya kulaputtā sammadeva agārasmā anagāriyaṃ pabbajanti
tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā
upasampajja vihāsi, khīṇā jāti, vusitaṃ brahmacariyaṃ kataṃ karaṇīyaṃ nāparaṃ ittatthāyāti
abbhaññāsi, aññataro ca panāyasmā nando arahataṃ ahosīti. 

1. 19. 5
Dutiya dārukkhandhopamasuttaṃ
242. Evaṃ me sutaṃ ekaṃ samayaṃ bhagavā kimbilāyaṃ-1 viharati gaṅgāya nadiyā tīre.
Addasā kho bhagavā mahantaṃ dārukkhandhaṃ gaṅgāya nadiyā sotena vuyhamānaṃ,
disvāna bhikkhū āmantesi: passatha no tumhe bhikkhave amuṃ [PTS Page 182] [\q 182/]  
   mahantaṃ [PTS Page 182] [\q 182/]      dārukkhandhaṃ gaṅgāya nadiyā sotena
vuyhamānanti? Evaṃ bhante. 

Sace kho bhikkhave dārukkhandho na orimaṃ tīraṃ upagacchati, na pārimaṃ tīraṃ
upagacchati, na majjhe saṃsīdissati, na thale ussīdissati na manussaggāho bhavissati, na
amanussaggāho bhavissati, na āvaṭṭaggāho bhavissati, na antopūti bhavissati: evaṃ hi so
bhikkhave dārukkhandho samuddaninno bhavissati, samuddapoṇo samuddapabhāro. Taṃ
kissa hetu, samuddaninno bhikkhave, gaṅgāya nadiyā soto, samuddapoṇo,
samuddapabbhāro. 

Evameva kho bhikkhave sace tumhepi na orimaṃ tīraṃ upagacchatha- na pārimaṃ tīraṃ
upagacchatha na majjhe saṃsīdissatha, na thale ussidissatha, na manussaggāhā hessatha na
amanussaggāhā hessatha, na āvaṭṭaggāhā hessatha, na antopūti bhavissatha. Evaṃ tumhe
bhikkhave nibbānaninnā bhavissatha, nibbānapoṇā nibbānapabbhārā. Taṃ kissa hetu:
nibbānaninnā bhikkhave sammādiṭṭhi, nibbānapoṇā, nibbānapabbhārāti. 

Evaṃ vutte āyasmā kimbilo-2 bhagavantaṃ etadavoca: kinnu kho bhante orimaṃtīraṃ? Kiṃ
pārimaṃtīraṃ? Ko majjhe saṃsādo? Ko thale ussādo? Ko manussaggāho? Ko
amanussaggāho? Ko āvaṭṭaggāho? Ko antopūtibhāvoti?

Orimaṃtīranti kho bhikkhu, channetaṃ ajjhattikānaṃ āyatanānaṃ adhivacanaṃ,
pārimaṃtīranti kho bhikkhu channetaṃ bāhirānaṃ āyatanānaṃ adhivacanaṃ. Majjhe saṃsādoti
kho bhikkhu, nandirāgassetaṃ adhivacanaṃ. Thale ussādoti kho bhikkhu asmimānassetaṃ
adhivacanaṃ. Katamo ca bhikkhu manussaggāho, idha bhikkhu gihīhi saṃsaṭṭho viharati
sahanandi sahasokī sukhitesu sukhito dukkhitesu dukkhito uppannesu kicca karaṇīyesu
attanā voyogaṃ āpajjati, ayaṃ vuccati bhikkhu, manussaggāho. Katamo ca bhikkhu,
amanussaggāho: idha bhikkhu ekacco aññataraṃ devanikāyaṃ paṇidhāya brahmacariyaṃ
carati: 'imināhaṃ sīlena vā vatena vā tapena vā brahmacariyena vā devo vā bhavissāmī
devaññataro vā' ti. Ayaṃ vuccati bhikkhū amanussaggāho. Āvaṭṭaggāhoti kho bhikkhu,
pañcannetaṃ kāmaguṇānaṃ adhivacanaṃ, katamo ca bhikkhu antopūtibhāvo: idha bhikkhu
ekacco dussīlo hoti pāpadhammo. Asuci saṅkassarasamācāro paṭicchannakammanto
assamaṇo samaṇapaṭiñño abrahmacārī brahmacārīpaṭiñño antopūti avassuto kasambujāto,
ayaṃ vuccati bhikkhu, antopūtibhāvo: idha kimbila bhikkhu aññataraṃ saṅkiliṭṭhaṃ āpattiṃ
āpanno hoti yathārūpāya āpattiyā vuṭṭhānaṃ-3. Paññāyati, ayaṃ vuccati kimbila,
antopūtibhāvoti. 

1. 19. 6
Avassutapariyāyasuttaṃ

243. Ekaṃ samayaṃ bhagavā sakkesu viharati kāpilavatthusmiṃ nigrodhārāme. Tena kho
pana samayena kapilavatthavānaṃ-4 sakyānaṃ navaṃ santhāgāraṃ acirakāritaṃ hoti,
anajjhāvutthaṃ samaṇena vā brāhmaṇena vā kenaci vā manussabhutena. Atha kho
kāpilavatthavā sakyā yena bhagavā tenupasaṅkamiṃsu upasaṅkamitvā bhagavantaṃ
abhivādetvā ekamantaṃ nisīdiṃsu, ekamantaṃ nisinnā kho kāpilavatthavā sakyā
bhagavantaṃ etadavocuṃ;

-------------------------
1. Kimilāyaṃ - machasaṃ
2. Kimilo - machasaṃ
3. Na vuṭṭhānaṃ - machasaṃ, syā
4. Kapilavatthuvāsinaṃ - syā. 

[BJT Page 356] [\x 356/]     
Idha bhante kāpilavatthavānaṃ sakyānaṃ navaṃ santhāgāraṃ acirakāritaṃ hoti, anajjhāvuttaṃ
samaṇena vā brāhmaṇena vā kenaci vā manussabhute, [PTS Page 183] [\q 183/]      taṃ
bhante bhagavā paṭhamaṃ paribhuñjatu, bhagavatā paṭhamaṃ paribhuttaṃ pacchā
kāpilavatthavā sakyā paribhuñjissanti; tadassa kāpilavatthavānaṃ sakyānaṃ dīgharattaṃ
hitāya sukhāyāti. Adhivāsesi bhagavā tuṇhībhāvena. 

Atha kho kāpilavatthavā sakyā bhagavato adhivāsanaṃ viditvā uṭṭhāyāsanā bhagavantaṃ
abhivādetvā padakkhiṇaṃ katvā yena navaṃ santhāgāraṃ tenupasaṅkamiṃsu, upasaṅkamitvā
sabbasanthariṃ santhāgāraṃ santharāpetvā-1. Āsanāni paññāpetvā udakamaṇikaṃ
patiṭṭhāpetvā telappadīpaṃ āropetvā yena bhagavā tenupasaṅkamiṃsu, upasaṅkamitvā
bhagavantaṃ etadavocuṃ: sabbasantharisanthataṃ bhante santhāgāraṃ, āsanāni paññattāni
udakamaṇiko patiṭṭhāpito, telappadīpo āropito yassadāni bhagavā kālaṃ maññatīti. -2. 

Atha kho bhagavā nivāsetvā pattacīvaraṃ ādāya saddhiṃ bhikkhusaṅghena yena navaṃ
santhāgāraṃ tenupasaṅkami, upasaṅkamitvā pāde pakkhāletvā santhāgāraṃ pavisitvā
majjhimathamhaṃ nissāya puratthābhimukho nisīdi. Bhikkhusaṅghopi kho pāde pakkhāletvā
santhāgāraṃ pavisitvā pacchimaṃ bhittiṃ nissāya puratthābhimukho nisīdi bhagavantaññeva
purakkhatvā. Kāpilavatthavāpi kho sakyā pāde pakkhāletvā santhāgāraṃ pavisitvā
puratthimaṃ bhittiṃ nissāya pacchimābhimukhā-3 nisīdiṃsu bhagavantaññeva purakkhatvā. 

Atha kho bhagavā kāpilavatthave sakye bahudeva rattiṃ dhammiyā kathāya sandassetvā
samādapetvā samuttejetvā sampahaṃsetvā uyyojesi: 'abhikkantā kho gotamā-4 ratti
yassadāni kālaṃ maññathā'ti. [PTS Page 184  [\q 184/]     ']evambhante' ti kho
kāpilavatthavā sakyā bhagavato paṭissutvā uṭṭhāyāsanā bhagavantaṃ abhivādetvā
padakkhiṇaṃ katvā pakkamiṃsu. 

Atha kho bhagavā acirapakkantesu kāpilavatthevesu sakyesu āyasmantaṃ mahāmoggallānaṃ
āmantesi: vigatathīnamiddho kho moggallāna, bhikkhusaṅgho, paṭibhātu taṃ moggallāna
bhikkhūnaṃ dhammī kathā, piṭṭhi me āgilāyati-5 tamhaṃ āyamissāmīti. Evambhanteti kho
āyasmā mahāmoggallāno bhagavato paccassosi. Atha kho bhagavā catugguṇaṃ saṅghāṭiṃ
paññāpetvā dakkhiṇena passena sīhaseyyaṃ kappesi pāde pādāṃ accādhāya sato sampajāno
uṭṭhānasaññaṃ manasi karitvā. 

1. Sattharitvā - machasaṃ
2. Maññasīti - machasaṃ
3. Paccāmukhā - syā, sī 2
4. Gotama - sī 2. 
5. Piṭṭhimema āgilāyati - sī 1, 2. 
[BJT Page 358] [\x 358/]     
Tatra kho āyasmā mahāmoggallāno bhikkhu āmantesi 'āvuso bhikkhavo' ti. Āvuso ti kho te
bhikkhū āyasmato mahāmoggallānassa paccassosuṃ, āyasmā mahāmoggallāno etadavoca:

Avassutapariyāyañca vo āvuso desissāmi, anavassutapariyāyañca taṃ suṇātha.
Kathañcāvuso avassuto hoti: idhāvuso bhikkhu cakkhunā rūpaṃ disvā piyarūpe rūpe
adhimuccati, appiyarūpe rūpe vyāpajjati, anupaṭṭhitakāyasati ca viharati parittacetaso, tañca
cetovimuttiṃ paññāvimuttiṃ yathābhūtaṃ nappajānāti yatthassa te uppannā pāpakā akusalā
dhammā aparisesā nirujjhanti. 

Sotena saddaṃ sutvā piyarūpe sadde adhimuccati, appiyarūpe sadde vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā [PTS Page 185] [\q
185/]      nirujjhanti. Ghānena gandhaṃ ghāyitvā piyarūpe gandhe adhimuccati, appiyarūpe
gandhe vyāpajjati, anupaṭṭhitakāyasati ca viharati parittacetaso, tañca cetovimuttiṃ
paññāvimuttiṃ yathābhūtaṃ nappajānāti yatthassa te uppannā pāpakā akusalā dhammā
aparisesā nirujjhanti. Jivhāya rasaṃ sāyitvā piyarūpe rase adhimuccati, appiyarūpe rase
vyāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā nirujjhanti.
Kāyena phoṭṭhabbaṃ phusitvā piyarūpe phoṭṭhabbe adhimuccati, appiyarūpe phoṭṭhabbe
khyāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā nirujjhanti. 
Manasā dhammaṃ viññāya piyarūpe dhamme adhimuccati, appiyarūpe dhamme vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā nirujjhanti; . Ayaṃ
vuccatāvuso bhikkhu avassuto cakkhuviññeyyesu rūpesu avassuto sotaviññeyyesu saddesu.
Avassuto ghānaviññeyyesu gandhesu, avassuto jivhāviññeyyesu rasesu, avassuto
kāyaviññeyyesu phoṭṭhabbesu, avassuto manoviññeyyesu dhammesu. 

Evaṃ vihāraṃ cāvuso bhikkhuṃ cakkhuto cepi naṃ māro upasaṅkamati, labhateva māro
otāraṃ labhati māro ārammaṇaṃ;
Sotato cepi naṃ māro upasaṅkamati, labhateva māro otāraṃ labhati māro ārammaṇaṃ;
Ghānato cepi naṃ māro upasaṅkamati, labhateva māro otāraṃ labhati māro ārammaṇaṃ;
Jivhāto cepi naṃ māro upasaṅkamati, labhateva māro otāraṃ labhati māro ārammaṇaṃ;
Kāyato cepi naṃ māro upasaṅkamati, labhateva māro otāraṃ labhati māro ārammaṇaṃ;
Manato cepi naṃ māro upasaṅkamati, labhateva māro otāraṃ labhati māro ārammaṇaṃ;
Seyyathāpi āvuso naḷāgāraṃ vā tiṇāgāraṃ vā sukkhaṃ kolāpaṃ terovassikaṃ puratthimāya
cepi naṃ disāya puriso ādittāya tiṇukkāya upasaṅkameyya; labhetheva aggi otāraṃ, labhetha
aggi ārammaṇaṃ. Pacchimāya cepi naṃ disāya puriso ādittāya tiṇukkāya upasaṅkameyya.
Uttarāya cepi naṃ disāya puriso ādittāya tiṇukkāya upasaṅkameyya. Dakkhiṇāya cepi naṃ
disāya puriso ādittāya tiṇukkāya upasaṅkameyya. Heṭṭhato cepi naṃ disāya puriso ādittāya
tiṇukkāya upasaṅkameyya; uparito cepi naṃ disāya ādittāya tiṇukkāya upasaṅakameyya,
yato kuto cepi naṃ puriso, ādittāya tiṇukkāya upasaṅkameyya; labhetheva aggi otāraṃ
labhetha aggi ārammaṇaṃ. 

[BJT Page 360] [\x 360/]     

Evameva kho āvuso evaṃ vihāriṃ bhikkhuṃ cakkhuto cepi naṃ māro upasaṅkamati;
labhateva māro otāraṃ labhati māro ārammaṇaṃ. 
Sotato cepi naṃ māro upasaṅkamati, labhateva māro otāraṃ labhati māro ārammaṇaṃ;
Ghānato cepi naṃ māro upasaṅkamati, labhateva māro otāraṃ labhati māro ārammaṇaṃ;
Jivhāto cepi naṃ māro upasaṅkamati, labhateva māro otāraṃ labhati māro ārammaṇaṃ;
Kāyato cepi naṃ māro upasaṅkamati, labhateva māro otāraṃ labhati māro ārammaṇaṃ;
Manato cepi naṃ māro upasaṅkamati, labhateva māro otāraṃ labhati māro ārammaṇaṃ;
Evaṃ vihāriṃ cāvuso bhikkhuṃ rūpā adhibhaṃsu, na bhikkhu rūpe adhibhosi; saddā
bhikkhuṃ adhibhaṃsu na [PTS Page 186] [\q 186/]      bhikkhu sadde adhibhosī; gandhā
bhikkhuṃ adhibhaṃsu, na bhikkhuṃ gandhe adhibhosi; rasā bhikkhuṃ adhibhaṃsu, na
bhikkhu rase adhibhosi; phoṭṭhabbā bhikkhuṃ adhibhaṃsu, na bhikkhu phoṭṭhabbe
adhibhosi; dhammā bhikkhuṃ adhibhaṃsu, na bhikkhu dhamme adhibhosi;

Ayaṃ vuccatāvuso bhikkhu rūpādhibhuto-1 saddādhibhuto gandhādhibhuto rasādhibhuto
phoṭṭhabbādhibhuto dhammādhibhuto, adhibhūto anadhibhū adhibhaṃsu naṃ pāpakā
akusalā dhammā saṅkilesikā ponobhavikā-2 sadarā dukkhavipākā āyatiṃ-3 jāti jarāmaraṇīyā.
Evaṃ kho āvuso avassuto hoti. 
Kathañcāvuso anavassuto hoti: idhāvuso bhikkhu cakkhunā rūpaṃ disvā piyarūpe rūpe
nādhimuccati, appiyarūpe rūpe na khyāpajjati, upaṭṭhitakāyasati ca viharati
appamāṇacetaso, tañca cetovimuttiṃ paññāvimuttiṃ yathābhūtaṃ pajānāti yatthassa te
uppannā pāpakā akusalā dhammā aparisesā nirujjhanti. 

Sotena saddaṃ sutvā piyarūpe sadde nādhimuccati, appiyarūpe sadde na vyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Ghānena gandhaṃ ghāyitvā piyarūpe gandhe nādhimuccati, appiyarūpe gandhe na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Jivhāya rasaṃ sāyitvā piyarūpe rase nādhimuccati, appiyarūpe rase na vyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Kāyena phoṭṭhabbaṃ phusitvā piyarūpe phoṭṭhabbe nādhimuccati, appiyarūpe phoṭṭhabbe
na vyāpajjati, upaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 
Manasā dhammaṃ viññāya piyarūpe dhamme nādhimuccati, appiyarūpe dhamme na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti;
Ayaṃ vuccatāvuso bhikkhu anavassuto cakkhuviññeyyesu rūpesu anavassuto
sotaviññeyyesu saddesu. Anavassuto ghānaviññeyyesu gandhesu, anavassuto
jivhāviññeyyesu rasesu, anavassuto kāyaviññeyyesu phoṭṭhabbesu, anavassuto
manoviññeyyesu dhammesu. 

Evaṃ vihāriṃ cāvuso bhikkhuṃ cakkhuto cepi naṃ māro upasaṅkamati, neva labhati māro
otāraṃ na labhati māro ārammaṇaṃ;
Sotato cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Ghānato cepi naṃ māro upasaṅkamati, neva labhati māro otāraṃ na labhati māro
ārammaṇaṃ;
Jivhāto cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Kāyato cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Manato cepi naṃ māro upasaṅkamati, neva labhati māro otāraṃ na labhati māro
ārammaṇaṃ;

1. Bhibhuto -sīmu. Sī 1, 2. 
2. Ponobbhavikā - syā. 
3. Āyati - sī 2. 

[BJT Page 362] [\x 362/]     

Seyyathāpi āvuso kuṭāgārakā vā kuṭāgārasālā vā1. [PTS Page 187] [\q 187/]     
bahalamattikā addāvalimpanā2 puratthimāya cepi naṃ disāya puriso ādittāya tiṇukkāya
upasaṅkameyya; neva labhetha aggi otāraṃ, na labhetha aggi ārammaṇaṃ. Pacchimāya cepi
naṃ disāya puriso ādittāya tiṇukkāya upasaṅkameyya. Uttarāya cepi naṃ disāya puriso
ādittāya tiṇukkāya upasaṅkameyya. Dakkhiṇāya cepi naṃ disāya puriso ādittāya tiṇukkāya
upasaṅkameyya. Heṭṭhato cepi naṃ disāya puriso ādittāya tiṇukkāya upasaṅkameyya; yato
kuto cepi naṃ puriso, ādittāya tiṇukkāya upasaṅkameyya; neva labhetha aggi otāraṃ na
labhetha aggi ārammaṇaṃ. 

Evameva kho āvuso evaṃ vihāriṃ bhikkhuṃ cakkhuto cepi naṃ māro upasaṅkamati; neva
labhati māro otāraṃ na labhati māro ārammaṇaṃ. 
Sotato cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Ghānato cepi naṃ māro upasaṅkamati, neva labhati māro otāraṃ na labhati māro
ārammaṇaṃ;
Jivhāto cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Kāyato cepi naṃ māro upasaṅkamati, neva labhati māro otāraṃ na labhati māro ārammaṇaṃ;
Manato cepi naṃ māro upasaṅkamati, neva labhati māro otāraṃ na labhati māro
ārammaṇaṃ;
Evaṃ vihārī cāvuso bhikkhu rūpe adhibhosi, na rūpā bhikkhuṃ adhibhaṃsu;
Sadde bhikkhu adhibhosi, na saddā bhikkhuṃ adhibhaṃsu; gandhe bhikkhu adhibhosi, na
gandhā bhikkhuṃ adhibhaṃsu; rase bhikkhu adhibhosi, na rasā bhikkhuṃ adhibhaṃsu.
Phoṭṭhabbe bhikkhu adhibhosi, na phoṭṭhabbā bhikkhuṃ adhibhaṃsu; dhamme bhikkhu
adhibhosi, na dhammā bhikkhuṃ adhibhaṃsu;
Ayaṃ vuccatāvuso bhikkhu rūpādhibhū saddādhibhū gandhādhibhū rasādhibhū
phoṭṭhabbādhibhū dhammādhibhū; adhibhū anadhibhūto adhibhosu te pāpake akusale
dhamme saṅkilesike ponobhavike sadare dukkhavipāke āyatiṃ jāti jarāmaraṇike. Evaṃ kho
āvuso anavassuto hotīti. 

Atha kho bhagavā uṭṭhahitvā āyasmantaṃ mahāmoggallānaṃ āmantesi: sādhu sādhu
moggallāna, sādhu-3 kho tvaṃ moggallāna bhikkhūnaṃ avassutapariyāyañca
anavassutapariyāyañca abhāsīti. Idamavoca āyasmā mahāmoggallāno, samanuñño [PTS
Page 188] [\q 188/]      satthā ahosi, attamanā te bhikkhū āyasmato mahāmoggallānassa
bhāsitaṃ abhinandiṃsūti. -4. 

1. 19. 7
Dukkhadhammasuttaṃ

244. Yato kho bhikkhave bhikkhu sabbesaṃ yeva dukkhadhammānaṃ samudayañca-5
atthagamañca yathābhūtaṃ pajānāti, tathā kho panassa kāmā diṭṭhā honti, yathāssa kāme
passato yo kāmesu kāmacchando kāmasneho kāmamucchā kāmapariḷāho so nānuseti, tathā
kho panassa cāro ca vihāro ca anubuddho hoti, yathā carantaṃ viharantaṃ abhijjhā
domanassā pāpakā akusalā dhammā nānussavanti. 

1. Kuṭāgāraṃ vā sālā vā - machasaṃ
2. Maddāvalepanā - syā
Addāvalepanā - machasaṃ
3. Sādhusādhu kho - syā. 
4. Abhinandunti - machasaṃ syā. 
5. Assādañca ādīnavañca - sī 1. 2
6. Anubandho - syā. 

[BJT Page 364] [\x 364/]     

Kathañca bhikkhave bhikkhu sabbesaṃyeva dukkhadhammānaṃ samudayañca atthagamañca
yathābhūtaṃ pajānāti iti rūpaṃ, itirūpassa samudayo, iti rūpassa atthagamo iti vedanā, iti
vedanāya samudayo, iti vedanāya atthagamo;
Iti saññā, iti saññāya samudayo, iti saññāya atthagamo iti saṅkhārā, iti saṅkhārānaṃ
samudayo, iti saṅkhārānaṃ atthagamo;
Iti viññāṇaṃ, iti viññāṇassa samudayo, iti viññāṇassa atthagamoti. Evaṃ kho bhikkhave
bhikkhu sabbesaṃyeva dukkhadhammānaṃ samudayañca atthagamañca yathābhūtaṃ
pajānāti. 
Kathañca bhikkhave bhikkhuno kāmā diṭṭhā honti yathāssa kāme passato yo kāmesu
kāmacchando kāmasneho kāmamucchā kāmapariḷāho so nānuseti, seyyathāpi bhikkhave
aṅgārakāsu sādhikaporisā puṇṇā aṅgārānaṃ vītaccikānaṃ vītadhūmānaṃ, atha puriso
āgaccheyya jīvitukāmo amaritukāmo sukhakāmo dukkhapaṭikkulo, tamenaṃ dve balavanto
purisā nānābāhāsu gahetvā taṃ aṅgārakāsuṃ upakaḍeḍhayyuṃ, so iti viti ceva-1. Kāyaṃ
santāmeyya, taṃ kissa hetu ñātaṃ hi-2 bhikkhave [PTS Page 189] [\q 189/]      tassa
purisassa hoti: 'imañcāhaṃ aṅgārakāsuṃ papatissāmi, -3. Tatonidānaṃ maraṇaṃ vā
nigacchāmi-4. Maraṇamattaṃ vā dukkha'nti. Evameva kho bhikkhave bhikkhuno
aṅgārakāsūpamā kāmā diṭṭhā honti, yathāssa kāme passato yo kāmesu kāmacchando
kāmasneho kāmamucchā kāmapariḷāho so nānuseti. 

Kathañca bhikkhave bhikkhuno cāro ca vihāro ca anubuddho hoti yathā carantaṃ viharantaṃ
abhijjhā domanassā pāpakā akusalā dhammā nānussavanti, seyyathāpi bhikkhave puriso
bahukaṇṭakaṃ dāyaṃ paviseyya: tassassa puratopi-5 kaṇṭako, pacchato pi kaṇṭako,
uttaratopi kaṇṭako, dakkhiṇatopi kaṇṭako, heṭṭhatopi kaṇṭako, uparitopi kaṇṭako. So sato
ca-6 abhikkameyya sato paṭikkameyya; mā maṃ kaṇṭakoti, evaṃ kho bhikkhave yaṃ loke
piyarūpaṃ sātarūpaṃ ayaṃ vuccati ariyassa vinaye kaṇṭako; taṃ kaṇṭakoti iti viditvā saṃvaro
ca asaṃvaro ca veditabbo. 
Katañcava bhikkhave asaṃvaro hoti. 

Idha bhikkhave bhikkhu cakkhunā rūpaṃ disvā piyarūpe rūpe adhimuccati, appiyarūpe rūpe
vyāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā nirujjhanti. 
Sotena saddaṃ sutvā piyarūpe sadde adhimuccati, appiyarūpe sadde vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā [PTS Page 190] [\q 190/]      pāpakā akusalā dhammā
aparisesā nirujjhanti. Ghānena gandhaṃ ghāyitvā piyarūpe gandhe adhimuccati, appiyarūpe
gandhe vyāpajjati, anupaṭṭhitakāyasati ca viharati parittacetaso, tañca cetovimuttiṃ
paññāvimuttiṃ yathābhūtaṃ nappajānāti yatthassa te uppannā pāpakā akusalā dhammā
aparisesā nirujjhanti. Jivhāya rasaṃ sāyitvā piyarūpe rase adhimuccati, appiyarūpe rase
vyāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā nirujjhanti.
Kāyena phoṭṭhabbaṃ phusitvā piyarūpe phoṭṭhabbe adhimuccati, appiyarūpe phoṭṭhabbe
vyāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ
yathābhūtaṃ nappajānāti yatthassa te uppannā pāpakā akusalā dhammā aparisesā nirujjhanti. 
1. Iti imameva - syā
2. Aññāṇañhi - syā
3. Ca passāmi - syā
4. Gacchāmi - syā
Nigaccha sāmi - machasaṃ
5. Tassapuratopi - machasaṃ, syā
6. Sato abhikkameyya- sīmu. Sī 2. 

[BJT Page 366] [\x 366/]     

Manasā dhammaṃ viññāya piyarūpe dhamme adhimuccati, appiyarūpe dhamme vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā nirujjhanti; evaṃ kho
bhikkhave asaṃvaro hoti. 

Kathañca bhikkhave saṃvaro hoti:

Idha bhikkhu cakkhunā rūpaṃ disvā piyarūpe rūpe nādhimuccati, appiyarūpe rūpe na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Sotena saddaṃ sutvā piyarūpe sadde nādhimuccati, appiyarūpe sadde na khyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Ghānena gandhaṃ ghāyitvā piyarūpe gandhe nādhimuccati, appiyarūpe gandhe na
khyāpajjati, upaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 
Jivhāya rasaṃ sāyitvā piyarūpe rase nādhimuccati, appiyarūpe rase na vyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Kāyena phoṭṭhabbaṃ phusitvā piyarūpe phoṭṭhabbe nādhimuccati, appiyarūpe phoṭṭhabbe
na vyāpajjati, upaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 
Manasā dhammaṃ viññāya piyarūpe dhamme nādhimuccati, appiyarūpe dhamme na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti;
evaṃ kho bhikkhave saṃvaro hoti. 
Tassa ce bhikkhave, bhikkhuno evaṃ carato evaṃ viharato kadāci karahaci satisammosā
uppajjanti pāpakā akusalā dhammā sarasaṅakappā saññojaniyā, dandho bhikkhave,
satuppādo, atha kho naṃ-1 khippameva pajahati vinodeti, byantīkaroti, anabhāvaṃ gameti. 

Seyyathāpi bhikkhave, puriso divasasantatte ayokaṭāhe dve vā tīṇi vā udakaphusitāni
nipāteyya; dandho bhikkhave udakaphusitānaṃ nipāto, atha kho naṃ khippameva
parikkhayaṃ pariyādānaṃ gaccheyya. Evameva kho bhikkhave, tassa ce bhikkhuno evaṃ
carato evaṃ viharato kadāci karahaci satisammosā uppajjanti pāpakā akusalā dhammā
sarasaṅkappā saññojaniyā; dandho bhikkhave, satuppādo atha kho naṃ khippameva pajahati
vinodeti byantī karoti anabhāvaṃ gameti. Evaṃ kho bhikkhave bhikkhuno cāro ca vihāro ca
anubuddho hoti yathā carantaṃ viharantaṃ abhijjhā domanassā pāpakā akusalā dhammā
nānussavanti. 

Tañce bhikkhave bhikkhuṃ evaṃ carantaṃ evaṃ viharantaṃ rājāno vā rājamahāmattā vā mittā
vā amaccā vā ñātī vā sālohitā vā bhogehi abhihaṭṭhuṃ pavāreyyuṃ: ehamho purisa, kinte
ime kāsāva anudahanti?-2. Kiṃ muṇḍo kapālamanucarasi? Ehi hīnāyāvattitvā bhoge ca
bhuñjassu, puññāni ca karohīti. 

So vata bhikkhave bhikkhu evaṃ caranto evaṃ viharanto sikkhaṃ paccakkhāya
hīnāyāvattissatīti netaṃ ṭhānaṃ vijjati. 

1. Taṃ - sī 1, 2. 
2. Ḍayhanti - sī 1, 2. 
Dayhanti - syā. 

[BJT Page 368] [\x 368/]     

[PTS Page 191] [\q 191/]      seyyathāpi bhikkhave gaṅgānadī pācīnaninnā pācīna poṇā
pācīnapabhārā, atha mahājanakāyo āgaccheyya kuddālapiṭakaṃ ādāya: mayaṃ imaṃ
gaṅgānadiṃ pacchāninnaṃ karissāma pacchāpoṇaṃ pacchāpabbhārantī; taṃ kimmaññatha
bhikkhave, api nu se mahājanakāyo gaṅgānadiṃ pacchāninnaṃ kareyya pacchāpoṇaṃ
pacchāpabbhāranti? No hetaṃ bhante. Taṃ kissa hetu: gaṅgānadī bhante pācīna ninnā
pācīna poṇā pācīna pabbhārā, sā na sukarā pacchāninnaṃ kātuṃ paccāpoṇaṃ
pacchāpababhāraṃ, yāvadeva ca pana so mahājanakāyo kilamathassa vighātassa bhāgī
assāti. 

Evameva kho bhikhve tañce-1 bhikkhuṃ evaṃ carantaṃ evaṃ viharantaṃ rājāno vā
rājamahāmattā vā mittā vā amaccā vā ñātī vā sālohitā vā bhogehi abhihaṭṭhuṃ pavāreyyuṃ:
"ehamho purisa, kinte ime kāsāvā anudahanti? Kiṃ muṇḍo kapālamanucarasi? Ehi
hīnāyāvattitvā bhoge ca bhuñjassu, puññāni ca karohi" ti. So pana bhikkhave bhikkhu evaṃ
caranto evaṃ viharanto sikkhaṃ paccakkhāya hīnāyāvattissatīti netaṃ ṭhānaṃ vijjati, taṃ
kissa hetu: yaṃ hi taṃ bhikkhave cittaṃ dīgharattaṃ vivekaninnaṃ vivekapoṇaṃ
vivekapabbhāraṃ. Tatha-2. Hīnāyāvattissatīti netaṃ ṭhānaṃ vijjatīti. 

1. 19. 8
Kiṃsukopamasuttaṃ

245. Atha-3 kho aññataro bhikkhu yenaññataro bhikkhu tenupasaṅkami, upasaṅkamitvā taṃ
bhikkhuṃ etadavoca: "kittāvatā nu kho āvuso bhikkhuno dassanaṃ suvisuddhaṃ hotī" ti?
Yato kho āvuso bhikkhu channaṃ phassāyatanānaṃ [PTS Page 192] [\q 192/]     
samudayañca atthagamañca yathābhūtaṃ pajānāti, ettāvatā kho āvuso bhikkhuno dassanaṃ
suvisuddhaṃ hotīti. 
Atha kho so bhikkhu asantuṭṭho tassa bhikkhussa pañhavyākaraṇena-4. Yenaññataro
bhikkhu tenupasaṅkami, upasaṅkamitvā taṃ bhikkhuṃ etadavoca: "kittāvatā nū kho āvuso
bhikkhuno dassanaṃ suvisuddhaṃ hotī" yatho kho āvuso bhikkhu pañcannaṃ
upādānakkhandhānaṃ samudayañaca atthagamañca yathābhūtaṃ pajānāti, ettāvatā kho
āvuso bhikkhuno dassanaṃ suvisuddhaṃ hotīti. 

1. Tañca - sī 1
2. Tathā - machasaṃ. Sī 1, 2. 
3. Yato - sī 2. 
4. Pañha veyyākaraṇena - machasaṃ. 

[BJT Page 370] [\x 370/]     

Atha kho so bhikkhu asantuṭṭho tassa bhikkhussa pañhavyākaraṇena yenaññataro bhikkhu
tenupasaṅkami, upasaṅkamitvā taṃ bhikkhuṃ etadavoca: "kittāvatā nū kho āvuso bhikkhuno
dassanaṃ suvisuddhaṃ hotī" ti? Yatho kho āvuso bhikkhu catunnaṃ mahābhūtānaṃ
samudayañca atthagamañca yathābhūtaṃ pajānāti, ettāvatā kho āvuso bhikkhuno dassanaṃ
suvisuddhaṃ hotīti. 

Atha kho so bhikkhu asantuṭṭho tassa bhikkhussa pañhavyākaraṇena [PTS Page 193] [\q
193/]      yenaññataro bhikkhu tenupasaṅkami, upasaṅkamitvā taṃ bhikkhuṃ etadavoca:
"kittāvatā nū kho āvuso bhikkhuno dassanaṃ suvisuddhaṃ hotī" yato kho āvuso bhikkhu
"yaṃ kiñci samudayadhammaṃ sabbantaṃ nirodhadhammanti" yathābhūtaṃ pajānāti, ettāvatā
kho āvuso bhikkhuno dassanaṃ suvisuddhaṃ hotīti. 

Atha kho so bhikkhu asantuṭṭho tassa bhikkhuno pañhavyākaraṇena yena bhagavā
tenupasaṅkami, upasaṅkamitvā bhagavantaṃ abhivādetvā ekamantaṃ nisīdi, ekamantaṃ
nisinno kho so bhikkhu bhagavantaṃ etadavoca: idhāhaṃ bhante yenaññataro bhikkhu
tenupasaṅkami, upasaṅkamitvā taṃ bhikkhuṃ etadavoca: "kittāvatā nu kho āvuso bhikkhuno
dassanaṃ suvisuddhaṃ hotī" ti? Evaṃ vutte bhante so bhikkhu maṃ etadavoca: yato kho
āvuso bhikkhu channaṃ phassāyatanānaṃ samudayañca atthagamañca yathābhūtaṃ pajānāti
ettāvatā kho āvuso bhikkhuno dassanaṃ suvisuddhaṃ hotīti. 
* 
Atha khvāhaṃ bhante asantuṭṭho tassa bhikkhussa pañhavyākaraṇena yenaññataro bhikkhu
tenupasaṅakami, upasaṅkamitvā taṃ bhikkhuṃ etadavoca: "kittāvatā nu kho āvuso
bhikkhuno dassanaṃ suvisuddhaṃ hotī" ti? Evaṃ vutte bhante so bhikkhu maṃ etadavoca:
yato ca kho āvuso bhikkhu pañcannaṃ upādānakkhandhānaṃ samudayañca atthagamañca
yathābhūtaṃ pajānāti, ettāvatā kho āvuso bhikkhuno dassanaṃ suvisuddhaṃ hotīti. Yato ca
kho āvuso bhikkhu catunnaṃ mahābhūtānaṃ samudayañca atthagamañca yathābhūtaṃ
pajānāti ettāvatā kho āvuso bhikkhuno dassanaṃ suvisuddhaṃ hotīti. Yaṃ kiñci
samudayadhammaṃ sabbantaṃ nirodhadhammanti yathābhūtaṃ pajānāti, ettāvatā kho āvuso
bhikkhuno dassanaṃ suvisuddhaṃ hotīti. 

Atha khvāhaṃ bhante asantuṭṭho tassa bhikkhuno pañhavyākaraṇena yena bhagavā
tenupasaṅkami. Kittāvatā nu kho bhante bhikkhuno dassanaṃ suvisuddhaṃ hotīti?

Seyyathāpi bhikkhu purisassa kiṃsuko adiṭṭhapubbo assa, so yenaññataro puriso kiṃsukassa
dassāvī tenupasaṅkameyya, upasaṅkamitvā taṃ purisaṃ evaṃ vadeyya: "kīdiso bho purisa,
kiṃsuko" ti. So evaṃ vadeyya "kāḷako kho ambho purisa, kiṃsuko, seyyathāpi jhāmakhāṇūti?
Tena kho pana bhikkhu, samayena tādiso vassa kiṃsuko yathā tassa purisassa dassanaṃ. 

[BJT Page 372] [\x 372/]     

Atha kho so bhikkhu puriso asantuṭṭho tassa purisassa pañhavyākareṇana yenaññataro
puriso kiṃsukassa dassāvī tenupasaṅkameyya, upasaṅkamitvā taṃ purisaṃ evaṃ vadeyya:
"kīdiso bho purisa, kiṃsuko" ti? So evaṃ vadeyya: "lohitako ambho purisa, kiṃsuko
seyyathāpi maṃsapesī" ti. Tena kho pana bhikkhu samayena tādiso vassa kiṃsuko yathā
tassa purisassa dassanaṃ. 
Atha kho so bhikkhu puriso asantuṭṭho tassa purisassa pañhavyākareṇana yenaññataro
puriso kiṃsukassa dassāvī tenupasaṅkameyya, upasaṅkamitvā taṃ purisaṃ evaṃ vadeyya:
kīdiso bho purisa, kiṃsukoti? So evaṃ vadeyya: ocīrakajāto-1 ko ambho purisa, kiṃsuko
ādinnasipāṭiko, seyyathāpi sirīsoti. Tena kho pana bhikkhu samayena tādisovassa kiṃsuko
yathā tassa purisassa dassanaṃ. 

Atha kho so bhikkhu puriso asantuṭṭho tassa purisassa [PTS Page 194] [\q 194/]     
pañhavyākareṇana yenaññataro puriso kiṃsukassa dassāvī tenupasaṅkameyya,
upasaṅkamitvā taṃ purisaṃ evaṃ vadeyya: kīdiso bho purisa, kiṃsukoti? So evaṃ vadeyya:
bahalapattapalāso ko ambho purisa, kiṃsuko sandacchāyo seyyathāpi nigrodhoti. Tena kho
pana bhikkhu samayena tādisovassa kiṃsuko yathā tassa purisassa dassanaṃ. Evameva kho
bhikkhu yathā yathā adhimuttānaṃ tesaṃ sappurisānaṃ dassanaṃ suvisuddhaṃ-2. Tathā tathā
tehi tehi sappurisehi-3. Byākataṃ. 

Seyyathāpi bhikkhū rañño paccantimaṃ nagaraṃ daḷahuddāpaṃ-4. Daḷha pākāratoraṇaṃ
chadvāraṃ, tatrassa dovāriko paṇḍito vyatto medhāvī aññātānaṃ nivāretā ñātānaṃ pavesetā,
puratthimāya disāya āgantvā sīghaṃ dutayugaṃ taṃ dovārikaṃ evaṃ vadeyya: "katthambho
purisa, imassa nagarassa nagarasāmī" ti? -5. So evaṃ vadeyya: eso bhante majjhe siṃghāṭake
nisinnoti. 

Atha kho taṃ sīghaṃ dutayugaṃ nagarasāmissa-5 yathābhūtaṃ vacanaṃ nīyyātetvā
yathāgatamaggaṃ paṭipajjeyya. Pacchimāya disāya āgantvā sīghaṃ dūtayugaṃ taṃ dovārikaṃ
evaṃ vadeyya: uttarāya disāya āgantvā sīghaṃ dutayugaṃ taṃ dovārikaṃ evaṃ vadeyya:
dakkhiṇāya disāya āgantvā sīghaṃ dūtayugaṃ taṃ dovārikaṃ evaṃ vadeyya: "katthambho
purisa imassa nagarassa nagarasāmīti? So evaṃ vadeyya: "eso bhante majjhe siṃghāṭake
nisinno" ti. Atha kho taṃ sīghaṃ dutayugaṃ nagarasāmissa-6 yathābhūtaṃ vacanaṃ
nīyyātetvā yathāgatamaggaṃ paṭipajjeyya. 

1. Ojirakajāto - sī 2, [PTS]
2. Suvisuddhaṃ hoti - machasaṃ, syā
3. Tathā tathā botehi sappurisehi - machasaṃ. 
Chekehi sappurisehi - syā. 
4. Daḷahuddhāpaṃ - machasaṃ
5. Nagarassasāmi - sīmu, syā. 
Imassa nagarassāmī - machasaṃ. 

[BJT Page 374] [\x 374/]     

Upamā kho myāyaṃ bhikkhu katā atthassa viññāpanāya, ayañcevettha attho: nagaranti kho
bhikkhu imassetaṃ cātummahābhutikassa kāyassa adhivacanaṃ. Mātāpettikasambhavassa
odanakummāsūpacayassa aniccucchādana parimaddana bhedana viddaṃsana dhammassa.
Chadvāranti kho bhikkhu, channetaṃ ajjhattikānaṃ āyatanānaṃ adhivacanaṃ. Dovārikoti kho
bhikkhu satiyā etaṃ adhivacanaṃ. [PTS Page 195] [\q 195/]      sīghaṃ dutayuganti kho
bhikkhu samathavipassanānetaṃ adhivacanaṃ. Nagarasāmiti kho bhikkhu viññāṇassetaṃ
adhivacanaṃ. Majjhe siṅghāṭakoti kho bhikkhu catunnetaṃ mahābhūtānaṃ adhivacanaṃ:
paṭhavidhātuyā āpodhātuyā tejodhātuyā vāyodhātuyā. Yathābhutavacananti kho bhikkhu
nibbānassetaṃ adhivacanaṃ. Yathāgatamaggoti kho bhikkhu ariyassetaṃ aṭṭhaṅgikassa
maggassa adhivacanaṃ syeyathīdaṃ: sammādiṭṭhiyā, sammāsaṅkappā, sammāvācā,
sammākammantā, sammāājīvā, sammāvāyāmā, sammāsati, sammāsamādhissāti. 

1. 19. 9
Vīṇopamasuttaṃ

246. Yassa kassa ci bhikkhave bhikkhussa vā bhikkhuniyā vā cakkhuviññeyyesu rūpesu
uppajjeyya chando vā rāgo vā doso vā moho vā paṭighaṃ-1 vā cetaso, tato cittaṃ nivāraye,
-2. Sabhayo ceso maggo sappaṭibhayo ca sakaṇṭako ca sagahano ca ummaggo ca
kummaggo ca dubhitiko ca, asappurisasevito ceso maggo na ceso maggo sappurisehi sevito,
na tvaṃ arahasīti tato cittaṃ nivāraye cakkhuviññeyyehi rūpehi. 

Yassa kassa ci bhikkhave bhikkhussa vā bhikkhuniyā vā sotaviññeyyesu saddesu uppajjeyya
chando vā rāgo vā doso vā moho vā paṭighaṃ vā cetaso, tato cittaṃ nivāraye, sabhayo ceso
maggo sappaṭibhayo ca sakaṇṭako ca sagahano ca ummaggo ca kummaggo ca dubhitiko ca,
asappurisasevito ceso maggo na ceso maggo sappurisehi sevito, na tvaṃ arahasīti tato cittaṃ
nivāraye sotaviññeyyehi saddehi. 

Yassa kassa ci bhikkhave bhikkhussa vā bhikkhuniyā vā ghānaviññeyyesu gandhesu
uppajjeyya chando vā rāgo vā doso vā moho vā paṭighaṃ vā cetaso, tato cittaṃ nivāraye,
sabhayo ceso maggo sappaṭibhayo ca sakaṇṭako ca sagahano ca ummaggo ca kummaggo
ca dubhitiko ca, asappurisasevito ceso maggo na ceso maggo sappurisehi sevito, na tvaṃ
arahasīti tato cittaṃ nivāraye ghānaviññeyyehi gandhesu. 

Yassa kassa ci bhikkhave bhikkhussa vā bhikkhuniyā vā jivhāviññeyyesu rasesu uppajjeyya
chando vā rāgo vā doso vā moho vā paṭighaṃ vā cetaso, tato cittaṃ nivāraye, sabhayo ceso
maggo sappaṭibhayo ca sakaṇṭako ca sagahano ca ummaggo ca kummaggo ca dubhitiko ca,
asappurisasevito ceso maggo na ceso maggo sappurisehi sevito, na tvaṃ arahasīti tato cittaṃ
nivāraye jivhāviññeyyehi rasesu. 

Yassa kassa ci bhikkhave bhikkhussa vā bhikkhuniyā vā kāyaviññeyyesu phoṭṭhabbesu
uppajjeyya chando vā rāgo vā doso vā moho vā paṭighaṃ vā cetaso, tato cittaṃ nivāraye,
sabhayo ceso maggo sappaṭibhayo ca sakaṇṭako ca sagahano ca ummaggo ca kummaggo
ca duhitiko ca, asappurisasevito ceso maggo na ceso maggo sappurisehi sevito, na tvaṃ
arahasīti tato cittaṃ nivāraye kāyaviññeyyehi phoṭṭhabbehi. 

Yassa kassa ci bhikkhave bhikkhussa vā bhikkhuniyā vā manoviññeyyesu dhammesu
uppajjeyya chando vā rāgo vā doso vā moho vā paṭighaṃ vā cetaso, tato cittaṃ nivāraye,
sabhayo ceso maggo sappaṭibhayo ca sakaṇṭako ca sagahano ca ummaggo ca kummaggo
ca duhitiko ca, asappurisasevito ceso maggo na ceso maggo sappurisehi sevito, na tvaṃ
arahasīti tato cittaṃ nivāraye manoviññeyyehi dhammehi. 

1. Sappaṭighaṃ vāpi - syā. 
2. Nivāreyya, sīmu. 

[BJT Page 376] [\x 376/]     

Seyyathāpi bhikkhave kiṭṭhaṃ sampannaṃ, kiṭṭharakkhako-1. Ca pamatto goṇo ca kiṭṭhādo
aduṃ kiṭṭhaṃ [PTS Page 196] [\q 196/]      otaritvā-2 yāvadatthaṃ madaṃ āpajjeyya,
evameva kho bhikkhave assutavā puthujjano chasu phassāyatanesu asaṃvutakārī pañcasu
kāmaguṇesu yāvadatthaṃ madaṃ āpajjati. Seyyathāpi bhikkhave kiṭṭhaṃ sampannaṃ
kiṭṭharakkhako ca appamatto goṇo ca kiṭṭhādo aduṃ kiṭṭhaṃ otareyya-3. Tamenaṃ
kiṭṭharakkhako nāsāya suggahītaṃ gaṇheyya, nāsāya suggahītaṃ gahetvā uparighaṭāyaṃ
suniggahitaṃ niggaṇheyya, uparighaṭāyaṃ suniggahitaṃ niggahetvā daṇḍena sutāḷitaṃ
tāḷeyya, daṇḍena sutāḷitaṃ tāḷetvā ossajeyya, -4. 

Dutiyampi kho bhikkhave goṇo kiṭṭhādo aduṃ kiṭṭhaṃ otareyya, tamenaṃ kiṭṭharakkhako
nāsāya suggahitaṃ gaṇheyya, nāsāya suggahitaṃ gahetvā uparighaṭāyaṃ suniggahitaṃ
niggaṇaheyya, uparighaṭāyaṃ suniggahitaṃ niggahetvā daṇḍena sutāḷitaṃ tāḷeyya,
daṇḍena sutāḷitaṃ tāḷetvā ossajeyya, evaṃ hi so bhikkhave goṇo kiṭṭhādo gāmagato vā
araññagato vā ṭhāna bahulo assa nisajjabahulo, na taṃ kiṭṭhaṃ puna otareyya. Tameva
purimaṃ daṇḍasamphassaṃ samanussaranto. Evameva kho bhikkhave yato bhikkhuno
chasu phassāyatanesu cittaṃ udujjitaṃ hoti sudujjitaṃ ajjhattaṃ santiṭṭhati sannisīdati ekodi
hoti samādhiyati. 

Tatiyampi kho bhikkhave goṇo kiṭṭhādo aduṃ kiṭṭhaṃ otareyya, tamenaṃ kiṭṭharakkhako
nāsāya suggahitaṃ gaṇheyya, nāsāya suggahitaṃ gahetvā uparighaṭāyaṃ suniggahitaṃ
niggaṇaheyya, uparighaṭāyaṃ suniggahitaṃ niggahetvā daṇḍena sutāḷitaṃ tāḷeyya,
daṇḍena sutāḷitaṃ tāḷetvā ossajeyya, evaṃ hi so bhikkhave goṇo kiṭṭhādo gāmagato vā
araññagato vā ṭhāna bahulo assa nisajjabahulo, na taṃ kiṭṭhaṃ puna otareyya. Tameva
purimaṃ daṇḍasamphassaṃ samanussaranto. Evameva kho bhikkhave yato bhikkhuno
chasu phassāyatanesu cittaṃ udujjitaṃ-5. Hoti sudujjitaṃ-6. Ajjhattaṃ santiṭṭhati sannisīdati
ekodi hoti samādhiyati. 

Seyyathāpi bhikkhave rañño vā rājamahāmattassa vā vīṇāya saddo assutapubbo assa, so
vīṇāsaddaṃ suṇeyya, so evaṃ vadeyya: "ambho kissa-7 nukho eso saddo evaṃ rajanīyo
evaṃ kamanīyo evaṃ madanīyo [PTS Page 197] [\q 197/]      evaṃ mucchanīyo evaṃ
bandhanīyo" ti? Tamenaṃ evaṃ vadeyyuṃ: "esā kho bhante vīṇā nāma yassā eso sadde
evaṃ rajanīyo evaṃ kamanīyo evaṃ madanīyo evaṃ mucchanīyo evaṃ bandhanīyo" ti. 

So evaṃ vadeyya: "gacchatha me bho taṃ vīṇaṃ āharathā ti. Tassa taṃ vīṇaṃ āharayyeṃ,
tamenaṃ evaṃ vadeyyuṃ: "ayaṃ kho sā bhante vīṇā yassā eso saddo evaṃ rajanīyo evaṃ
kamanīyo evaṃ mucchanīyo evaṃ bandhanīyo" ti. So evaṃ vadeyya: "alaṃ me bho tāya
vīṇāya, tameva me saddaṃ āharathā"ti. 
1. Kiṭṭhārakkho - machasaṃ
2. Otāritvā - sī 1, 2
3. Otāreyya - sī 2. 
4. Osajjeyya - machasaṃ, syā. 
5. Ujujānaṃ - sī 1, 2. Udujitaṃ - machasaṃ
6. Sammujujātaṃ - sī 1, 2, sudujitaṃ - machasaṃ
7. Kassa - machasaṃ, syā. 

[BJT Page 378] [\x 378/]     

Tamenaṃ evaṃ vadeyyuṃ: "ayaṃ kho bhante vīṇā nāma anekasambhārā mahāsambhārā,
anekehi sambhārehi samāraddhā vadati-1. Seyyathīdaṃ? Doṇiñca paṭicca cammañca paṭicca
daṇḍañca paṭicca upaveṇañca-3. Paṭicca tantiyo ca paṭicca koṇañca paṭicca purisassa ca
tajjaṃ vāyāmaṃ paṭicca evāyaṃ bhante vīṇā nāma anekasambhārā mahāsambhārā, anekehi
sambhārehi samāraddhā vadatīti. 

So taṃ vīṇaṃ dasadhā vā satadhā-4. Vā phāleyya, dasadhā vā satadhā vā taṃ phāletvā
sakalikaṃ sakalikaṃ kāreyya sakalikaṃ sakalikaṃ karitvā agginā ḍaheyya, agginā ḍahetvā
masiṃ kareyya, masiṃ karitvā mahāvāte vā opuneyya, nadiyā vā sīghasotāya pavāheyya. 

So evaṃ vadeyya: asatī-5. Kirāyaṃ bho vīṇā nāma, yathevaṃ yaṃ kiñci vīṇā nāma, ettha ca
panāyaṃ jano ativelaṃ pamatto palāḷito-6. Ti. Evameva kho bhikkhave bhikkhu rūpaṃ
samantesati yāvatā rūpassa gati. Vedanā samantesati yāvatā vedanāya gati, saññaṃ
samantesati yāvatā saññāya gati saṅkhāre samantesati yāvatā saṅkhārānaṃ gati. Viññāṇaṃ
samantesati yāvatā viññāṇassa gati. Tassa rūpaṃ samantesato yāvatā rūpassa gati. Vedanaṃ
samantesato yāvatā vedanassa gati. Saññaṃ samantesato yāvatā saññāṇassa gati. Saṅkhāre
samantesato yāvatā saṅkhārassa gati. Viññāṇaṃ samannesato yāvatā viññāṇassa gati.
Yampassa taṃ [PTS Page 198] [\q 198/]      hoti ahanti vā mamanti vā asamīti vā tampi
tassa na hotīti. 

1. 19. 10
Chappāṇakasuttaṃ

247. Seyyathāpi bhikkhave puriso arugatto pakkagatto saravanaṃ paviseyya, tassa
kusakaṇṭakā ceva pāde vijejhayyuṃ, sarapattāni ca gattāni vilikheyyuṃ-7. Evaṃ hi so
bhikkhave puriso bhiyyo somattāya tato nidānaṃ dukkhaṃ domanassaṃ paṭisaṃvediyetha.
Evameva kho bhikkhave idhekacco bhikkhu gāmagato vā araññagato vā labhati cattāraṃ:
ayañca so-8 āyasmā evaṃkārī evaṃsamācāro asuci gāmakaṇṭakoti, taṃ kaṇṭakotī iti viditvā
saṃvaro ca asaṃvaro ca veditabbo. 

Kathañca bhikkhave asaṃvaro hoti:

Kathañcāvuso avassuto hoti: idhāvuso bhikkhu cakkhunā rūpaṃ disvā piyarūpe rūpe
adhimuccati, appiyarūpe rūpe vyāpajjati, anupaṭṭhitakāyasati ca viharati parittacetaso, tañca
cetovimuttiṃ paññāvimuttiṃ yathābhūtaṃ nappajānāti yatthassa te uppannā pāpakā akusalā
dhammā aparisesā nirujjhanti. 

1. Carati - syā
2. Mañcaṃ - syā
3. Upadhāraṇeva - machasaṃ, syā
4. Satata dhā - sī 1
5. Asakkirāyaṃ - sī 1, 2. 
6. Palaḷito - machasaṃ
7. Vilekheyuṃ - machasaṃ
Vilākheyuṃ- syā
8. Ayañca kho [PTS]

[BJT Page 380] [\x 380/]     

Sotena saddaṃ sutvā piyarūpe sadde adhimuccati, appiyarūpe sadde vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā nirujjhanti. Ghānena
gandhaṃ ghāyitvā piyarūpe gandhe adhimuccati, appiyarūpe gandhe vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā nirujjhanti. Jivhāya
rasaṃ sāyitvā piyarūpe rase adhimuccati, appiyarūpe rase vyāpajjati, anupaṭṭhitakāyasati ca
viharati parittacetaso, tañca cetovimuttiṃ paññāvimuttiṃ yathābhūtaṃ nappajānāti yatthassa
te uppannā pāpakā akusalā dhammā aparisesā nirujjhanti. Kāyena phoṭṭhabbaṃ phusitvā
piyarūpe phoṭṭhabbe adhimuccati, appiyarūpe phoṭṭhabbe byāpajjati, anupaṭṭhitakāyasati
ca viharati parittacetaso, tañca cetovimuttiṃ paññāvimuttiṃ yathābhūtaṃ nappajānāti
yatthassa te uppannā pāpakā akusalā dhammā aparisesā nirujjhanti. 
Manasā dhammaṃ viññāya piyarūpe dhamme adhimuccati, appiyarūpe dhamme vyāpajjati,
anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ
nappajānāti yatthassa te uppannā pāpakā akusalā dhammā aparisesā nirujjhanti; 

Seyyathāpi bhikkhave puriso chappāṇake gahetvā nānā visaye nānāgocare daḷhāya
bandheyya: ahiṃ gahetvā daḷhāya rajjuyā bandheyya, suṃsumāraṃ gahetvā daḷhāya rajjuyā
bandheyya, pakkhiṃ gahetvā daḷhāya rajjuyā bandhayya, kukkuraṃ gahetvā daḷhāya rajjuyā
[PTS Page 199] [\q 199/]      bandheyya, sigālaṃ gahetvā daḷhāya rajjuyā bandheyya,
makkaṭaṃ gahetvā daḷhāya rajjuyā bandheyya; daḷhāya rajjuyā bandhitvā majjhe gaṇaṭhiṃ
karitvā ossajjeyya, atha kho te bhikkhave chappāṇakā nānā visayā nānā gocarā sakaṃ sakaṃ
gocaravisayaṃ āviñjeyyuṃ, 
Ahi āviñjeyya vammikaṃ pavekkhāmīti, suṃsumāro āviñjeyya udakaṃ pavekkhāmīti,
pakkhi āviñjeyya ākāsaṃ ḍessāmīti, kukkuro āviñjeyya gāmaṃ pavekkhāmīti, sigālo
āviñjeyya sīvathikaṃ pavekkhāmīti, makkaṭo āviñjeyya vanaṃ pavekkhāmīti. Yadā kho te
bhikkhave chappāṇakā jhattā assu kilantā, atha yo nesaṃ pāṇako-1. Balavataro assa, tassa
te anuppavatteyyuṃ, anuvidhāyeyyuṃ, 2. Vasaṃ gaccheyyuṃ. 
Evameva kho bhikkhave yassa kassaci bhikkhuno kāyagatā sati abhāvitā abahulīkatā, taṃ
cakkhu āviñjati manāpikesu rūpesu, amanāpikassa rūpā paṭikkulā honti, sotaṃ āviñjati
manāpikesu saddesu, amanāpikassa saddā paṭikkulā honti, ghānaṃ āviñjati manāpikesu
gandhesu, amanāpikassa gandhā paṭikkulā honti, jivhā āviñjati manāpikesu rasesu,
amanāpikassa rasā paṭikkulā honti, kāyo āviñjati manāpikesu phoṭṭhabbesu, amanāpikassa
phoṭṭhabbā paṭikkulā honti, mano āviñjati manāpikesu dhammesu, amanāpikassa dhammā
paṭikkulā honti. 
Evaṃ kho bhikkhave asaṃvaro hoti. 

Kathañca bhikkhave saṃvaro hoti: idha bhikkhave bhikkhu cakkhunā rūpaṃ disvā piyarūpe
rūpe nādhimuccati, appiyarūpe rūpe na vyāpajjati, upaṭṭhitakāyasati ca viharati
appamāṇacetaso, tañca cetovimuttiṃ paññāvimuttiṃ yathābhūtaṃ pajānāti yatthassa te
uppannā pāpakā akusalā dhammā aparisesā nirujjhanti. 

1. Pāṇakānaṃ - machasaṃ
Pāṇakā - syā
2. Anuvidhiseyyuṃ- sī 1, 2. 

[BJT Page 382] [\x 382/]     

Sotena saddaṃ sutvā piyarūpe sadde nādhimuccati, appiyarūpe sadde na vyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Ghānena gandhaṃ ghāyitvā piyarūpe gandhe nādhimuccati, appiyarūpe gandhe na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Jivhāya rasaṃ sāyitvā piyarūpe rase nādhimuccati, appiyarūpe rase na vyāpajjati,
upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti. 
Kāyena phoṭṭhabbaṃ phusitvā piyarūpe phoṭṭhabbe nādhimuccati, appiyarūpe phoṭṭhabbe
na vyāpajjati, upaṭṭhitakāyasati ca viharati appamāṇacetaso, tañca cetovimuttiṃ
paññāvimuttiṃ yathābhūtaṃ pajānāti yatthassa te uppannā pāpakā akusalā dhammā
aparisesā nirujjhanti. 
Manasā dhammaṃ viññāya piyarūpe dhamme nādhimuccati, appiyarūpe dhamme na
vyāpajjati, upaṭṭhitakāyasati ca viharati appamāṇacetaso, tañca cetovimuttiṃ paññāvimuttiṃ
yathābhūtaṃ pajānāti yatthassa te uppannā pāpakā akusalā dhammā aparisesā nirujjhanti;

Seyyathāpi bhikkhave puriso chappāṇake gahetvā nānā visaye nānāgocare daḷhāya rajjuyā
bandheyya, ahiṃ gahetvā daḷhāya rajjuyā bandheyya, suṃsumāraṃ gahetvā daḷhāya rajjuyā
bandheyya, pakkhiṃ gahetvā daḷhāya rajjayā bandhayya, kukkuraṃ gahetvā daḷhāya rajjuyā
bandheyya, sigālaṃ gahetvā daḷhāya rajjuyā bandheyya, makkaṭaṃ gahetvā daḷhāya rajjuyā
bandheyya; daḷhāya rajjuyā bandhitvā daḷhe khīle vā thamhe vā upanibandheyya. 

Atha kho te bhikkhave chappāṇakā nānā visayā nānā gocarā sakaṃ sakaṃ gocaravisayaṃ
āviñjeyyuṃ; ahi āviñjeyya vammikaṃ pavekkhāmīti, suṃsumāro āviñjeyya udakaṃ
pavekkhāmīti, pakkhī āviñjeyya ākāsaṃ ḍessāmīti, kukkuro āviñjeyya gāmaṃ pavekkhāmīti
sigālo āviñjeyya sīvathikaṃ pavekkhāmīti. Makkaṭo āviñjeyya vanaṃ pavekkhāmīti. Yadā
kho pana te bhikkhave chappāṇakā jhattā assu kilantā, atha tameva khīlaṃ vā thamhaṃ vā
upatiṭṭheyyuṃ, upanisīdeyyuṃ, upanipajjeyyuṃ, vasaṃ gaccheyyuṃ. 
Evameva kho bhikkhave yassa kassaci bhikkhuno kāyagatā sati bhāvitā bahulīkatā, taṃ
cakkhu nāviñjati manāpikesu rūpesu, amanāpikassa rūpāni nappaṭikkulā honti; sotaṃ
nāviñjati manāpikesu saddesu, amanāpikassa saddāni nappaṭikkulā honti, ghānaṃ nāviñjati
manāpikesu gandhesu, amanāpikassa gandhā nappaṭikkulā honti, jivhā nāviñjati
manāpikesu rasesu, manāpikassa rasā nappaṭikkulā honti, kāyo nāviñjati manāpikesu
phoṭṭhabbesu, amanāpikassa phoṭṭhabbā nappaṭikkulā honti, mano nāviñjati manāpikesu
dhammesu, amanāpikassa dhammā nappaṭikkulā honti. Evaṃ kho bhikkhave saṃvaro hoti. 

Daḷhe khīle vā thamhe vā. Ti kho bhikkhave kāyagatā satiyā etaṃ adhivacanaṃ, tasmātiha
bhikkhave evaṃ sikkhitabbaṃ: "kāyagatā no sati bhāvitā bhavissati bahulīkatā yānīkatā
vatthukatā anuṭṭhitā paricitā susamāraddhā" ti, evaṃ hi vo bhikkhave sikkhitabbanti. 

[BJT Page 384] [\x 384/]     
1. 19. 11
Yavakalāpīsuttaṃ

[PTS Page 201] [\q 201/]      seyyathāpi bhikkhave yavakalāpī cātummahāpathe nikkhittā
assa, atha cha purisā āgaccheyyuṃ vyābhaṅgihatthā, ne taṃ yavakalāpiṃ chahi vyābhaṅgīhi
haneyyuṃ, evaṃ hi sā bhikkhave yavakalāpī suhatā assa chahi vyābhaṅgīhi bhaññamānā,
atha sattamo puriso āgaccheyya vyābhaṅgihattho, sotaṃ yavakalāpiṃ sattamāya vyabhaṅgiyā
haneyya, evaṃ hi sā bhikkhave yavakalāpi suhatatarā assa sattamāya vyābhaṅgiyā
bhaññamānā. 

Evameva kho bhikkhave assutavā puthujjano cakkhusmiṃ haññati manāpāmanāpehi rūpehi,
sotasmiṃ haññati manāpāmanāpehi saddehi, ghānasmiṃ haññati manāpāmanāpehi gandhehi,
jivhāya haññati manāpāmanāpehi rasehi, kāyasmiṃ haññati manāpāmanāpehi phoṭṭhabbehi,
manasmiṃ haññati manāpāmanāpehi dhammehi. 

Sace so bhikkhave assutavā puthujjano āyatiṃ punabbhavāya ceteti evaṃ hi so bhikkhave
moghapuriso suhatataro hoti, seyyathāpi bhikkhave sā yavakalāpī sattamāya vyābhaṅgiyā
haññamānā, 

Bhutapubbaṃ bhikkhave, devāsurasaṅgāmo samūpabbuḷho ahosi, atha kho bhikkhave
vepacitti asurindo asure āmantesi: "sace mārisā, devāsurasaṅgāme samūpabbūḷhe, asurā
jineyyuṃ devā parājineyyuṃ, yena naṃ-1 sakkaṃ devānamindaṃ kaṇṭhapañcamehi
bandhanehi bandhitvā mama santike āneyyātha asurapuranti", sakkopi kho bhikkhave
devānamindo deve tāvatiṃse āmantesi: "sace mārisā devāsurasaṅgāme samūpabbuḷhe devā
jineyyuṃ asurā parājineyyuṃ yena naṃ vepacittiṃ-2. Asurindaṃ kaṇṭapañcamehi bandhanehi
bandhitvā mama santike āneyyātha sudhamma devasahanti" -3. Tasmiṃ kho pana bhikkhave
saṅgāme devā jiniṃsu asurā parājiniṃsu, [PTS Page 202] [\q 202/]      atha kho bhikkhave
devā tāvatiṃsā vepacittiṃ asurindaṃ kaṇṭhapañcamehi bandhanehi bandhitvā sakkassa
devānamindassa santike ānesuṃ sudhammadevasabhaṃ. Tatra sudaṃ bhikkhave vepacitti
asurindo kaṇṭhapañcamehi bandhanehi baddho-4 hoti yadā kho bhikkhave vepacittissa
asurindassa evaṃ hoti; "dhammikā kho devā adhammikā asurā, idhevadānāhaṃ-5.
Devapuraṃ-6. Gacchāmī" ti. Atha kaṇṭhapañcamehi bandhanehi muttaṃ attānaṃ
samanupassati. Dibbehi pañcakāmaguṇehi samappito samaṅgībhuto paricāreti. 

1. Taṃ - sī 1, 2. 
2. Vepacitti - sī 1, 2
3. Sudhammaṃ sahaṃ - sī 1, 2. 
4. Bandho - sī 1, 2, syā. 
5. Idānāhaṃ - syā. 
6. Devapūre - sī 1. 

[BJT Page 386] [\x 386/]     

Yadā ca kho bhikkhave vepacittissa asurindassa evaṃ hoti; dhammikā kho asurā,
adhammikā devā, tattheva dānāhaṃ asurapuraṃ gamissāmīti, atha kaṇṭapañcamehi
bandhanehi baddhaṃ-1. Attānaṃ samanupassati; dibbehi pañcakāmaguṇehi parihāyati, evaṃ
sukhumaṃ kho bhikkhave vepacittibandhanaṃ, tato sukhumataraṃ mārabandhanaṃ,
maññamāno bhikkhave baddho-2. Mārassa, amaññamāno mutto pāpimato. 

Asmīti bhikkhave maññitametaṃ ayamahamasmīti maññitametaṃ, bhavissanti
maññitametaṃ, na bhavissanti maññitametaṃ, rūpi bhavissanti maññitametaṃ, arūpī
bhavissanti maññitametaṃ, saññībhavissanti maññitametaṃ, asaññī bhavissanti
maññitametaṃ, nevasaññināsaññi bhavissanti maññitametaṃ; maññitaṃ bhikkhave rogo,
maññitaṃ gaṇḍo, maññitaṃ sallaṃ, tasmātiha bhikkhave amaññamānena cetasā
viharissāmāti, evaṃ hi vo bhikkhave sikkhitabbaṃ. 

Asmīti bhikkhave iñjitametaṃ ayamahamasmīti iñjitametaṃ, bhavissanti iñjitametaṃ, na
bhavissanti iñjitametaṃ, rūpi bhavissanti iñjitametaṃ, arūpī bhavissanti iñjitametaṃ,
saññībhavissanti iñjitametaṃ, asaññī bhavissanti iñjitametaṃ, nevasaññināsaññi bhavissanti
iñjitametaṃ; iñjitaṃ [PTS Page 203] [\q 203/]      bhikkhave rogo, iñjitaṃ gaṇḍo, iñjitaṃ
sallaṃ, tasmātiha bhikkhave aniñjamānena cetasā viharissāmāti, evaṃ hi vo bhikkhave
sikkhitabbaṃ. 

Asmīti bhikkhave phanditametaṃ, ayamahamasmīti phanditametaṃ, bhavissanti
phanditametaṃ, na bhavissanti phanditametaṃ, rūpi bhavissanti phanditametaṃ, arūpī
bhavissanti phanditametaṃ, saññī bhavissanti phanditametaṃ, asaññi bhavissanti
phanditametaṃ, nevasaññināsaññi bhavissanti phanditametaṃ; phanditaṃ bhikkhave rogo,
phanditaṃ gaṇḍo, phanditaṃ sallaṃ. Tasmātiha bhikkhave aphandamānena cetasā
viharissāmāti evaṃ hi vo bhikkhave sikkhitabbaṃ. 

1. Bandhaṃ - sī 1, 2 syā. 
1. Bandho - syā. 

[BJT Page 388] [\x 388/]     

Asmīti-1. Bhikkhave papañcitametaṃ, ayamahamasmīti papañcitametaṃ bhavissanti
papañcitametaṃ, na bhavissanti papañcitametaṃ, rūpi bhavissanti papañcitameṃ, arūpī
bhavissanti papañcitametaṃ, saññī bhavissanti papañcitameṃ, asaññī bhavissanti
papañcitametaṃ, nevasaññīnāsaññī bhavissanti papañcitametaṃ, papañcitaṃ bhikkhave rogo,
papañcitaṃ gaṇḍo, papañcitaṃ sallaṃ tasmātiha bhikkhave nippapañcārāmena cetasā
viharissāmāti, evaṃ hi vo bhikkhave sikkhitabbaṃ. 

Asmīti-1. Bhikkhave mānagatametaṃ, ayamahamasmīti mānagatametaṃ, bhavissanti
mānagatametaṃ, na bhavissanti mānagatametaṃ, rūpi bhavissanti mānagatametaṃ, arūpī
bhavissanti mānagatametaṃ, saññī bhavissanti mānagatametaṃ, asaññī bhavissanti
mānagatametaṃ, nevasaññī nāsaññī bhavissanti mānagatametaṃ, mānagatametaṃ bhikkhave
rogo, mānagatametaṃ gaṇḍo, mānagatametaṃ sallaṃ, tasmātiha bhikkhave nihatamānena
cetasā viharissāmāti evaṃ hi vo bhikkhave sikkhitabbanti. 

Āsīvisavaggo ekunavīsatimo. 
Tatruddānaṃ:

[PTS Page 204] [\q 204/]      āsiviso ratho kummo dve dārukkhandhena avassutā
Dukkhadhammā kiṃsukā vīṇā chappāṇakā-2. Yavakalāpena cāti

Catuttho paṇṇāsako. 

Tatra vagguddānaṃ:

Nandikkhayā saṭṭhinayā samuddo uragena ca
Catutthapaṇṇāsakā ete nipātesu pakāsitāti. 

1. Asmītiha - sī 1, 2. 
2. Vīṇā cchappāṇaka. - Sī
3. Idaṃ potthakesu na dissate

[BJT Page 390] [\x 390/]     

1. Sagāthāvaggo
1. 20. 1
Samādhisuttaṃ

249. Tisso imā bhikkhave vedanā, katamā tisso,* sukhā vedanā dukkhā vedanā
adukkhamasukhā vedanā. Imā kho bhikkhave tisso vedanāti. 

Samāhito sampajāno sato buddhassa sāvako
Vedanā ca pajānāti vedanānañca sambhavaṃ
Yattha cetā nirujjhanti maggañca khayagāminaṃ
Vedanānaṃ khayā bhikkhu nicchāto parinibbuto ti. 

1. 20. 2
Sukhasuttaṃ

250. Tisso imā bhikkhave vedanā, katamā tisso; sukhā vedanā dukkhā vedanā
adukkhamasukhā vedanā; imā kho bhikkhave tisso vedanāti. 

[PTS Page 205] [\q 205/]      sukhaṃ vā yadi vā dukkhaṃ adukkhamasukhaṃ saha
Ajjhattañca bahiddhā ca yaṃ kiñci atthi veditaṃ
Etaṃ dukkhanti ñatvāna mosadhammaṃ palokitaṃ-1. 
Phussa phussa vayampassaṃ-2. Evaṃ tattha virajjatī ti. 

1. 20. 3
Pahānasuttaṃ

251. Tisso imā bhikkhave vedanā. Katamā tisso, sukhā vedanā dukkhā vedanā
adukkhamasukhā vedanā. Sukhāya bhikkhave vedanāya rāgānusayo pahātabbo, dukkhāya
vedanāya paṭighānusayo pahātabbo, adukkhamasukhāya, vedanāya avijjānusayo pahātabbo.
Yato kho bhikkhave bhikkhuno sukhāya vedanāya rāgānusayo pahīno hoti dukkhāya
vedanāya paṭighānusayo pahīno hoti, adukkhamasukhāya vedanāya avijjānusayo pahīno
hoti, ayaṃ vuccati bhikkhave bhikkhu-3. Pahīnarāgānusayo-4 acchecchi taṇhaṃ, vāvattayī-5.
Saññojanaṃ sammāmānābhisamayā antamakāsi dukkhassāti. 
1. Palokina - machasaṃ, aṭṭhakathā
2. Vayaṃ phussaṃ - syā, aṭṭhakathā
Phassaṃ - sī 1, 2
3. Bhikkhuno - sī 1, 2
4. Niranusayo sammaddaso - machasaṃ
Nirāgānusayo - syā
5. Vivattayī - syā. 
[BJT Page 392] [\x 392/]     

Sukhaṃ vediyamānassa vedanaṃ appajānato
So rāgānusayo hoti anissaraṇadassino. 

Dukkhaṃ vediyamānassa vedanaṃ appajānato
Paṭighānusayo hoti anissaraṇadassino. 

Adukkhamasukhaṃ santaṃ bhuripaññena desitaṃ
Taṃ cāpi abhinandanto-1. Neva dukkhā pamuccati. 

[PTS Page 206] [\q 206/]      yato vā-2. Bhikkhu ātāpī sampajaññaṃ na riñcati
Tato so vedanā sabbā parijānāti paṇḍito. 

1. 20. 4
Pātālasuttaṃ

252. Assutavā bhikkhave puthujjano evaṃ vācaṃ bhāsati: 'atthi mahāsamudde pātālo' ti. Taṃ
kho panetaṃ bhikkhave assutavā puthujjano asantaṃ avijjamānaṃ evaṃ vācaṃ bhāsati: 'atthi
mahā samudde pātālo'ti. Sārīrikānaṃ kho etaṃ bhikkhave dukkhānaṃ vedanānaṃ
adhivacanaṃ yadidaṃ pātāloti. Assutavā bhikkhave puthujjano sārīrikāya dukkhāya
vedanāya phuṭṭho samāno socati kilamati paridevati urattāḷiṃ-4. Kandati. Sammohaṃ
āpajjati. Ayaṃ vuccati bhikkhave assutavā puthujjano pātāle na paccuṭṭhāsi, gādhañca
nājajhagā. Sutavā bhikkhave ariyasāvako sārīrikāya dukkhāya vedanāya phuṭṭho samāno
na sovati na kilamati na paridevati na urattāḷiṃ-4. Kandati na sammohaṃ āpajjati. Ayaṃ
vuccati bhikkhave sutavā ariyasāvako pātāle paccuṭṭhāsi, gādhañca ajjhagāti. 

Yo etā nādhivāseti uppannā vedanā dukhā-5. 
Sārīrikā pāṇaharā yāhi phuṭṭho pavedhati. 

Akkandati parodati dubbalo appathāmako
Na so pātāle paccuṭṭhāsi atho gādhampi nājajhagā. 

[PTS Page 207] [\q 207/]      
Yo cetā adhivāseti uppannā vedanā dukhā-7. 
Sārīrikā pāṇaharā yāhi phuṭṭho na vedhati
Sa ce pātāle paccuṭṭhāsi atho gādhampi ajjhagā ti. 

-----------------------
1. Abhinandanti - sīmu 11
2. Yato vā kho - sī 1, 2
3. Saṃkhasaṃ nopeti - machasaṃ
Nupeti - syā
Na upeti - sī. Mu. 
4. Urattāliṃ - sī 1. 2. 
5. Dukkhā, - sīmu. 

[BJT Page 394] [\x 394/]     
1. 20. 5
Daṭṭhabbasuttaṃ

253. Tisso imā bhikkhave vedanā. Katamā tisso: sukhā vedanā dukkhā vedanā
adukkhamasukhā vedanā. Sukhā bhikkhave vedanā dukkhato daṭṭhabbā, dukkhā vedanā
sallato daṭṭhabbā, adukkhamasukhā vedanā aniccato daṭṭhabbā. 

Yato kho bhikkhave bhikkhuno sukhā vedanā dukkhato diṭṭhā hoti, dukkhā vedanā sallato
diṭṭhā hoti, adukkhamasukhā vedanā aniccato diṭṭhā hoti, ayaṃ vuccati bhikkhave bhikkhu
sammaddaso acchecchi taṇhaṃ, vāvattayī saññojanaṃ, sammāmānābhisamayā antamakāsi
dukkhassāti. 

Yo sukhaṃ dukkhato adda dukkhamaddakkhi sallato
Adukkhamasukhaṃ santaṃ addakkhī naṃ aniccato. 

Sa ve sammaddaso bhikkhu parijānāti vedanā
So vedanā pariññāya diṭṭhadhamme anāsavo
Kāyassa bhedā dhammaṭṭho saṅkhaṃ nopeti vedaguti. 

1. 20. 6
Sallasuttaṃ
254. Assutavā bhikkhave puthujjano sukhampi vedanāṃ vediyati, dukkhampi vedanaṃ
vediyati, adukkhamasukhampi vedanaṃ vediyati, sutavā bhikkhave ariyasāvako sukhampi
vedanaṃ [PTS Page 208] [\q 208/]      vediyati, dukkhampi vedanaṃ vediyati,
adukkhamasukhampi vedanaṃ vediyati, tatra bhikkhave ko viseso, ko adhippāyo, kiṃ
nānākaraṇaṃ sutavato ariyasāvakassa assutavatā puthujannoti?

Bhagavamamūlakā no bhante dhammā bhagavantettikā bhagavampaṭisaraṇā, sādhu vata
bhante bhagavattaṃ yeva paṭibhātu etassa bhāsitassa attho bhagavato sutvā bhikkhu
dhāressantīti. Tena hi bhikkhave suṇātha, sādhukaṃ manasikarotha, bhāsissāmīti. Evaṃ
bhanteti kho te bhikkhū bhagavato paccassosuṃ, bhagavā etadavoca:

[BJT Page 396] [\x 396/]     

Assutavā bhikkhave puthujjano dukkhāya vedanāya phuṭṭho samāno socati kilamati
paridevati urattāḷiṃ kandati sammohaṃ āpajjati so dve vedanā vediyati kāyikañca
cetasikañca seyyathāpi bhikkhave purisaṃ sallena vijejhayyuṃ, tamena dutiyena sallena
anuvedhaṃ vijjheyyuṃ, evaṃ hi so bhikkhave puriso dve sallena vedanā vediyetha. 
Evameva kho bhikkhave assutavā puthujjano dukkhāya vedanāya phuṭṭho samāno socati.
Kilamati, paridevati urattāḷiṃ kandati, sammohaṃ āpajjati, so dve vedanā vediyati kāyikañca
cetasikañca. Tassāyeva kho pana dukkhāya vedanāya phuṭṭho samāno paṭighavā hoti.
Tamenaṃ dukkhāya vedanāya paṭighavantaṃ yo dukkhāya vedanāya paṭighānusayo so
anuseti, so dukkhāya vedanāya phuṭṭho samāno kāmasukhaṃ abhinandati. Taṃ kissa hetu,
na bhikkhave pajānāti assutavā puthujjano aññatra kāmasukhā dukkhāya vedanāya
nissaraṇaṃ, tassa kāmasukhaṃ abhinandato yo sukhāya vedanāya rāgānusayo so anuseti. So
tāsaṃ vedanānaṃ samudayañca atthagamañca assādañca ādīnavañca nissaraṇañca
yathābhūtaṃ nappajānāti. 

Tassa tāsaṃ vedanānaṃ samudayañca atthagamañca assādañca ādīnavañca nissaraṇañca
yathābhūtaṃ appajānato yo adukkhamasukhāya vedanāya avijjānusayo so anuseti. So
sukhañce-1. Vedanaṃ vediyati saññatto naṃ vediyati, [PTS Page 209] [\q 209/]     
dukkhañce vedanaṃ vediyati saññatto naṃ vediyati, adukkhamasukhañce vedanaṃ vediyati
saññatto naṃ vediyati, ayaṃ vuccati bhikkhave assutavā puthujjano saññatto jātiyā
jarāmaraṇena sokehi paridevehi dukkhehi domanassehi upāyāsehi saññutto dukkhasmāti
vadāmi. 

Sutavā ca kho bhikkhave ariyasāvako dukkhāya vedanāya phuṭṭho samāno na socati na
kilamati na paridevati na urattāḷiṃ kandati na sammohaṃ āpajjati: so ekaṃ vedanaṃ vediyati
kāyikaṃ, na cetasikaṃ. Seyyathāpi bhikkhave purisaṃ sallena vijejhayyuṃ, tamena dutiyena
sallena anuvedaṃ na vijjheyyuṃ-2. Evaṃ hi so bhikkhave puriso ekaṃ-3. Sallena-3. Vedanaṃ
vediyetha-4. Evameva kho bhikkhave sutavā ariyasāvako dukkhāya vedanāya phuṭṭho
samāno na socati na kilamati na paridevati, na urattāḷiṃ kandati, na sammohaṃ āpajjati; so
ekaṃ vedanaṃ vediyati kāyikaṃ, na cetasikaṃ. Tassāyeva kho pana dukkhāya vedanāya
paṭighavā na hoti, tamenaṃ dukkhāya vedanāya apaṭighavantaṃ yo dukkhāya vedanāya
paṭighānusayo so nānuseti; so dukkhāya vedanāya phuṭṭho samāno kāmasukhaṃ
nābhinandati. Taṃ kissa hetu, pajānāti hi bhikkhave sutavā ariyasāvako aññatra kāmasukhā
dukkhāya vedanāya nissaraṇaṃ. 

-------------------------
1. Sukhaṃ - sī 2
2. Na anuvijjheyyuṃ - sī 1. 2. 
Anurodhaṃ na vijjheyyuṃ - syā
3. Ekasallena - machasaṃ, 
4. Vedayati - machasaṃ

[BJT Page 398] [\x 398/]     

Tassa kāmasukhaṃ anabhinandato yo sukhāya vedanāya rāgānusayo so nānuseti. So tāsaṃ
vedanānaṃ samudayañca atthagamañca assādañca ādīnavañca nissaraṇañca yathābhūtaṃ
pajānāti, tassa tāsaṃ vedanānaṃ samudayañca atthagamañca assādañca ādīnavañca
nissaraṇañca yathābhūtaṃ pajānato yo adukkhamasukhāya vedanāya avijjānusayo so
nānuseti, so sukhañce vedanaṃ vediyati visaññutto naṃ vediyati, dukkhañce vedanaṃ [PTS
Page 210] [\q 210/]      vediyati visaññūtto naṃ vediyati, adukkhamasukhañce vedanaṃ
vediyati visaññutto naṃ vediyati. Ayaṃ vuccati bhikkhave sutavā ariyasāvako visaññutto
jātiyā jarāmaraṇena sokehi paridevehi dukkhehi domanassehi upāyāsehi, visaññutto
dukkhasmāti vadāmi. Ayaṃ kho bhikkhave viseso, ayaṃ adhippāyo, idaṃ nānākaraṇaṃ
sutavato ariyasāvakassa assutavatā puthujjannoti. 

Na-1 vedanaṃ vediyati sapaññaño-2. 
Sukhampi dukkhampī bahussutopi
Ayañca dhīrassa puthujjanena
Mahā-3 viseso kusalassa hoti. 

Saṅkhātadhammassa bahussutassa
Sampassato lokamimaṃ parañca
Iṭṭhassa dhammā na mathenti cittaṃ
Aniṭṭhato no paṭighātameti. 

Tassānurodhā athavā virodhā
Vidhūpitā-4 atthagatā na santi
Padañca ñatvā virajaṃ asokaṃ
Sammā pajānāti bhavassa pāraguti. 
1. 20. 7
Gelaññasuttaṃ

255. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho
bhagavā sāyanhasamayaṃ paṭisallānā vuṭṭhito yena gilānasālā tenupasaṅkami,
upasaṅkamitvā paññatte āsane nisīdi, nisajja kho bhagavā bhikkhū [PTS Page 211] [\q 211/] 
    āmantesi: sato bhikkhave bhikkhu sampajāno kālaṃ āgameyya, ayaṃ vo amhākaṃ
anusāsanī. 

Kathañca bhikkhave bhikkhu sato hoti: idha bhikkhave bhikkhu kāye kāyānupassī viharati
ātāpī sampajāno satimā vineyya loke abhijjhā domanassaṃ; vedanāsu vedanānupassī
viharati ātāpī sampajāno satimā vineyya loke abhijjhā domanassaṃ; citte cittānupassī
viharati ātāpi sampajāno satimā vineyya loko abhijjhā domanassaṃ; dhammesu
dhammānupassī viharati ātāpī sampajāno satimā vineyya loko abhijjhā domanassaṃ; evaṃ
kho bhikkhave bhikkhu sato hoti. 

1. Na so - syā
2. Sappañño - sī 1. 2. 
3. Ayaṃ - syā
4. Vidhamikā - syā

[BJT Page 400] [\x 400/]     

Kathañca bhikkhave bhikkhu sampajāno hoti; idha bhikkhave bhikkhu abhikkante
paṭikkante sampajānakārī hoti, ālokite vilokite sampajānakārī hoti, sammañjite pasārite
sampajānakārī hoti, saṅgāṭipattacīvaradhāraṇe sampajānakārī hoti, asite pīte khāyite sāyite
sampajānakārī hoti, uccārapassāvakamme sampajānakārī hoti, gate ṭhite nisinne sutte
jāgarite bhāsite tuṇhībhāve sampajānakārī hoti; evaṃ kho bhikkhave bhikkhu sampajāno-1
hoti. Sato bhikkhave bhikkhu sampajāno kālaṃ āgameyya, ayaṃ vo amhākaṃ anusāsanī. 

Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati sukhā vedanā; so evaṃ pajānāti; uppannā kho myāyaṃ-2. Sukhā vedanā,
sā ca kho paṭicca no apaṭicca, kiṃ paṭicca: imameva kāyaṃ paṭicca, ayaṃ kho pana kāyo
anicco saṅkhato paṭiccasamuppanno, aniccaṃ kho pana saṅkhataṃ paṭiccasamuppannaṃ
kāyaṃ paṭicca uppannā sukhā vedanā kuto niccā bhavissatī ti. 

So kāye ca sukhāya ca vedanāya aniccānupassī viharati vayānupassī viharati, virāgānupassī
viharati, nirodhānupassī viharati, paṭinissaggānupassī [PTS Page 212] [\q 212/]     
viharati, tassa kāye ca sukhāya ca vedanāya aniccānupassino viharato vayānupassino
viharato paṭinissaggānupassino viharato yo kāye ca sukhāya ca vedanāya rāgānusayo so
pahīyati. 

Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati dukkhā vedanā; so evaṃ pajānāti; uppannā kho myāyaṃ-2. Dukkhā
vedanā, sā ca kho paṭicca no apaṭicca, kiṃ paṭicca: imameva kāyaṃ paṭicca, ayaṃ kho pana
kāyo anicco saṅkhato paṭiccasamuppanno, aniccaṃ kho pana saṅkhataṃ
paṭiccasamuppannaṃ kāyaṃ paṭicca uppannā dukkhā vedanā kuto niccā bhavissatī ti. 

1. Sampajānakāri - machasaṃ syā
2. Me ayaṃ - sī 2, syā. 

[BJT Page 402] [\x 402/]      
So kāye ca dukkhāya ca vedanāya aniccānupassī viharati, vayānupassī viharati,
virāgānupassī viharati, nirodhānupassī viharati, paṭinissaggānupassī viharati, tassa kāye ca
dukkhāya ca vedanāya aniccānupassino viharato vayānupassino viharato virāgānu passīno
viharato nirodhānupassino viharato paṭinissaggānupassino viharato yo kāye ca dukkhāya ca
vedanāya paṭighānusayo so pahīyati. 

Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati adukkhamasukhā vedanā; so evaṃ pajānāti; uppannā kho myāyaṃ
adukkhamasukhā vedanā, sā ca kho paṭicca no apaṭicca, kiṃ paṭicca: imameva kāyaṃ
paṭicca, ayaṃ kho pana kāyo anicco saṅkhato paṭiccasamuppanno, aniccaṃ kho pana
saṅkhataṃ paṭiccasamuppannaṃ kāyaṃ paṭicca uppannā adukkhamasukhā vedanā kuto
niccā bhavissatī ti. 
So kāye ca adukkhamasukhāya vedanāya aniccānupassī viharati, vayānupassī viharati,
virāgānupassī viharati, nirodhānupassī viharati, paṭinissaggānupassī viharati, tassa kāye ca
adukkhamasukhāya ca vedanāya aniccānupassino viharato vayānupassino viharato
virāgānupassino viharato nirodhānupassino viharato paṭinissaggānupassino viharato yo
kāye ca adukkhamasukhāya ca vedanāya avijjānusayo so pahīyati. 
[PTS Page 213] [\q 213/]      so sukhañce vedanaṃ vediyati sā aniccāti pajānāti. Anajjhositāti
pajānāti, anabhinanditāti pajānāti; dukkhañce vedanaṃ vediyati sā aniccāti pajānāti,
anajjhesitāti pajānāti anabhinanditāti pajānāti; adukkhamasukhañce vedanaṃ vediyati sā
aniccāti pajānāti, anajjhesitāti pajānāti anabhinanditāti pajānāti; so sukhañce vedanaṃ
vediyati visaññutto naṃ vediyati dukkhañce vedanaṃ vediyati visaññutto naṃ vediyati,
adukkhamasukhañceva vedanaṃ vediyati visaññutto naṃ vediyati; so kāya pariyantikaṃ
vedanaṃ vediyamāno kāyapariyantikaṃ vedanaṃ vediyāmīti pajānāti, jīvitapariyantikaṃ
vedanaṃ vediyamāno jīvitapariyantikaṃ vedanaṃ vediyāmīti pajānāti; kāyassa bhedā
uddhaṃ jīvitapariyādānā idheva sabbavedayitāni anabhinanditāni sītībhavissantīti pajānāti. 

Seyyathāpi bhikkhave telañca paṭicca vaṭṭiñca paṭicca telappadīpo jhāyeyya, -1. Tasseva
telassa ca vaṭṭiyā ca pariyādānā anāhāro nibbāyeyya; evameva kho bhikkhave bhikkhu
kāyapariyantikaṃ vedanaṃ vediyamano kāyapariyantikaṃ vedanaṃ vediyāmīti pajānāti,
jīvitapariyantikaṃ-2. Vedanaṃ vediyamāno jīvitapariyantikaṃ vedanaṃ vediyāmīti pajānāti,
kāyassa bhedā uddhaṃ jīvitapariyādānā idheva sabbavedayitāni anabhinanditāti
sītībhavissantīti pajānātī' ti. 

1. Jhā peyya - sī 1. 2. 
2. Jīvitassa pariyantikaṃ - sī 1. 


[BJT Page 404] [\x 404/]     
1. 20. 8
Dutiya gelaññasuttaṃ

256. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho
bhagavā sāyanhasamayaṃ paṭisallāṇā-1. Vuṭṭhito yena gilānasālā tenupasaṅkami,
upasaṅkamitvā paññatte āsane nisīdi, nisajja kho bhagavā bhikkhū āmantesi: sato bhikkhave
bhikkhu sampajāno kālaṃ āgameyya, ayaṃ vo amhākaṃ anusāsanī. 

Kathañca bhikkhave bhikkhu sato hoti: idha bhikkhave bhikkhu kāye kāyānupassī viharati
ātāpī sampajāno satimā vineyya loke abhijjhā domanassaṃ; vedanāsu vedanānupassī
viharati ātāpī sampajāno satimā vineyya loke abhijjhā domanassaṃ; citte cittānupassī
viharati ātāpi sampajāno satimā vineyya loko abhijjhā domanassaṃ; dhammesu
dhammānupassī viharati ātāpī sampajāno satimā vineyya loko abhijjhā domanassaṃ; evaṃ
kho bhikkhave bhikkhu sato hoti. 

[PTS Page 214] [\q 214/]      kathañca bhikkhave bhikkhu sampajāno hoti; idha bhikkhave
bhikkhu abhikkante paṭikkante sampajānakārī hoti, ālokite vilokite sampajānakārī hoti,
sammañjite pasārite sampajānakārī hoti, saṅgāṭipattacīvaradhāraṇe sampajākārī hoti, asite
pīte khāyite sāyite sampajānakārī hoti, uccārapassāvakamme sampajānakārī hoti, gate ṭhite
nisinne sutte jāgarite bhāsite tuṇhībhāve sampajānakārī hoti; evaṃ kho bhikkhave bhikkhu
sampajāno hoti. Sato bhikkhave bhikkhu sampajāno kālaṃ āgameyya, ayaṃ vo amhākaṃ
anusāsanī. 
Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati sukhā vedanā; so evaṃ pajānāti; uppannā kho myāyaṃ sukhā vedanā, sā
ca kho paṭicca no apaṭicca, kiṃ paṭicca: imameva kāyaṃ paṭicca, ayaṃ kho pana kāyo anicco
saṅkhato paṭiccasamuppanno, aniccaṃ kho pana saṅkhataṃ paṭiccasamuppannaṃ kāyaṃ
paṭicca uppannā sukhā vedanā kuto niccā bhavissatī ti. 

1. Paṭisallānā - sī 2. 

[BJT Page 406] [\x 406/]     

So phasse ca sukhāya ca vedanāya aniccānupassī viharati; vayānupassī viharati,
virāgānupassī viharati, nirodhānupassī viharati, paṭinissaggānupassī viharati, tassa phasse
ca sukhāya ca vedanāya aniccānupassino viharato vayānupassino viharato paṭinissaggānu
passīno viharato yo phasse ca sukhāya ca vedanāya rāgānusayo so pahīyati. 

Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati dukkhā vedanā; so evaṃ pajānāti; uppannā kho myāyaṃ dukkhā vedanā,
sā ca kho paṭicca no apaṭicca, kiṃ paṭicca: imameva phassaṃ paṭicca, ayaṃ kho pana phasso
anicco saṅkhato paṭiccasamuppanno, aniccaṃ kho pana saṅkhataṃ paṭiccasamuppannaṃ
phassaṃ paṭicca uppannā dukkhā vedanā kuto niccā bhavissatī ti. 

So phasse ca dukkhāya ca vedanāya aniccānupassī viharati, vayānupassī viharati,
virāgānupassī viharati, nirodhānupassī viharati, paṭinissaggānupassī viharati, tassa phasse
ca dukkhāya ca vedanāya aniccānupassino viharato vayānupassino viharato virāgānu
passīno viharato nirodhānupassino viharato paṭinissaggānupassino viharato yo phasse ca
dukkhāya ca vedanāya paṭighānusayo so pahīyati. 

Tassa ce bhikkhave bhikkhuno evaṃ satassa sampajānassa appamattassa ātāpino pahitattassa
viharato uppajjati adukkhamasukhā vedanā; so evaṃ pajānāti; uppannā kho myāyaṃ
adukkhamasukhā vedanā, sā ca kho paṭicca no apaṭicca, kiṃ paṭicca: imameva phassaṃ
paṭicca, ayaṃ kho pana kāyo anicco saṅkhato paṭiccasamuppanno, aniccaṃ kho pana
saṅkhataṃ paṭiccasamuppannaṃ kāyaṃ paṭicca uppannā adukkhamasukhā vedanā kuto
niccā bhavissatī ti. 

[BJT Page 408] [\x 408/]     

So phasse ca adukkhamasukhāya vedanāya aniccānupassī viharati, vayānupassī viharati,
virāgānupassī viharati, nirodhānupassī viharati, paṭinissaggānupassī viharati, tassa phasse
ca adukkhamasukhāya ca vedanāya aniccānupassino viharato vayānupassino viharato
virāgānu passīno viharato nirodhānupassino viharato paṭinissaggānupassino viharato yo
phasse ca adukkhamasukhāya ca vedanāya avijjānusayo so pahīyati. 
So sukhañce vedanaṃ vediyati sā aniccāti pajānāti. Anajjhositāti pajānāti, anabhinanditāti
pajānāti; dukkhañce vedanaṃ vediyati sā aniccāti pajānāti, anajjhesitāti pajānāti
anabhinanditāti pajānāti; adukkhamasukhañce vedanaṃ vediyati sā aniccāti pajānāti,
anajjhesitāti pajānāti anabhinanditāti pajānāti; so sukhañce vedanaṃ vediyati visaññutto naṃ
vediyati dukkhañce vedanaṃ vediyati visaññutto naṃ vediyati, adukkhamasukhañceva
vedanaṃ vediyati visaññutto naṃ vediyati; so kāya pariyantikaṃ vedanaṃ vediyamāno
kāyapariyantikaṃ vedanaṃ vediyāmīti pajānāti, jīvitapariyantikaṃ vedanaṃ vediyamāno
jīvitapariyantikaṃ vedanaṃ vediyāmīti pajānāti; kāyassa bhedā uddhaṃ jīvitapariyādānā
idheva sabbavedayitāni anabhinanditāni sītībhavissantīti pajānāti. 

Seyyathāpi bhikkhave telañca paṭicca vaṭṭiñca paṭicca telappadīpo jhāyeyya, -1. Tasseva
telassa ca vaṭṭiyā ca pariyādānā anāhāro nibbāyeyya; evameva kho bhikkhave bhikkhu
kāyapariyantikaṃ vedanaṃ vediyamano kāyapariyantikaṃ vedanaṃ vediyāmīti pajānāti,
jīvitapariyantikaṃ vedanaṃ vediyamāno jīvitapariyāntikaṃ vedanaṃ vediyāmīti pajānāti,
kāyassa bhedā uddhaṃ jīvitapariyādānā idheva sabbavedayitāni anabhinanditāti
sītībhavissantīti pajānātī' ti. 

1. 20. 9
Aniccasuttaṃ

257. Tisso imā bhikkhave vedanā aniccā saṅkhatā paṭicca samuppannā khayadhammā
vayadhammā virāgadhammā nirodhadhammā katamā tisso; sukhā vedanā dukkhā vedanā
adukkhamasukhā vedanā imā kho bhikkhave tisso vedanā aniccā saṅkhatā
paṭiccasamuppannā khayadhammā vayadhammā virāgadhammā nirodhadhammāti. 

[BJT Page 410] [\x 410/]     

1. 20. 10
Phassamūlakasuttaṃ

258. [PTS Page 215] [\q 215/]      tisso imā bhikkhave vedanā phassajā phassamūlakā phassa
nidānā phassapaccayā. Katamā tisso: sukhā vedanā dukkhā vedanā adukkhamasukhā
vedanā. Sukhavedaniyaṃ bhikkhave phassaṃ paṭicca uppajjati sukhā vedanā. Tasseva
sukhavedaniyassa phassassa nirodhā yaṃ tajjaṃ vedayitaṃ, sukhavedaniyaṃ phassaṃ paṭicca
uppannā sukhā vedanā sā nirujjhati, sā vūpasammati;

Dukkhavedaniyaṃ bhikkhave phassaṃ paṭicca uppajjati dukkhā vedanā tasseva
dukkhavedaniyassa phassassa nirodhā yaṃ tajjaṃ vedayitaṃ dukkhavedaniyaṃ phassaṃ
paṭicca uppannā dukkhā vedanā sā nirujajhati, sā vūpasammati.
Adukkhamasukhavedanīyaṃ bhikkhave phassaṃ paṭicca uppajjati adukkhamasukhā vedanā.
Tasseva adukkhamasukhavedanīyassa phassassa nirodhā yaṃ tajjaṃ vedayitaṃ
adukkhamasukhavedanīyaṃ phassaṃ paṭicca uppannā adukkhamasukhā vedanā sā
nirujajhati, sā vūpasammati. 

Seyyathāpi bhikkhave dvinnaṃ kaṭṭhānaṃ saṅghaṭṭhanasamodhānā usmā jāyati tejo
abhinibbattati, tesaṃ yeva kaṭṭhānaṃ nānā bhāvā vinikkhepā yā tajjā usmā sā nirujajhati, sā
vūpasammati, -1. Evameva kho bhikkhave imā tisso vedanā phassajā phassamūlakā
phassanidānā phassapaccayā tajjaṃ tajjaṃ phassaṃ paṭicca tajjā tajjā vedanā uppajjanti.
Tajjassa tajjassa phassassa nirodhā tajjā tajjā vedanā nirujajhantīti. -2. 

[PTS Page 216] [\q 216/]      sagāthāvaggo paṭhamo. 

Tatruddānaṃ:

Samādhi sukha pahānena pātālaṃ daṭṭhabbena ca
Sallena ca gelaññehi anicca phassamūlakāti. 
1. Vūpasamati - sayā
2. Tajajaṃ phassaṃ paṭicca tajjā vedanā upapajjati tajjassa phassassa nirodhā tajjā vedanā
nirujajhati - machasaṃ, syaja. 

[BJT Page 412] [\x 412/]     
2. Rahogatavaggo
2. 2. 1
Rahogatasuttaṃ

259. Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
idha mayhaṃ bhante rahogatassa paṭisallīnassa evaṃ cetaso parivitakko udapādi: tisso
vedanā vuttā bhagavatā, sukhā vedanā, dukkhā vedanā, adukkhamasukhā vedanā. Imā tisso
vedanā vuttā bhagavatā. Vuttaṃ kho panetaṃ bhagavatā: yaṃ kiñci vedayitaṃ taṃ
dukkhasminti. Kinnu kho etaṃ ca bhagavatā sandhāya bhāsitaṃ; yaṃ kiñca vedayitaṃ taṃ
dukkhasminti. 

Sādhu, sādhu bhikkhu, tisso imā bhikkhu vedanā vuttā mayā, sukhā vedanā, dukkhā
vedanā, adukkhamasukhā vedanā, imā tisso vedanā vuttā mayā. Vuttaṃ kho panetaṃ
bhikkhu mayā yaṃ kiñci vedayitaṃ taṃ-1. Dukkhasminti. Taṃ kho panetaṃ bhikkhu mayā
saṅkhārānaññeva aniccataṃ sandhāya bhāsitaṃ: yaṃ kiñci vedayitaṃ taṃ dukkhasminti. Taṃ
kho panetaṃ bhikkhu mayā saṅkhārānaññeva-2. Khayadhammataṃ sandhāya bhāsitaṃ: yaṃ
kiñci vedayitaṃ taṃ dukkhasminti. Taṃ kho panetaṃ bhikkhu mayā saṅkhārānaññeva-2.
Vayadhammataṃ sandhāya bhāsitaṃ: yaṃ kiñci vedayitaṃ taṃ dukkhasminti. Taṃ kho
panetaṃ bhikkhu mayā saṅkhārānaññeva virāgadhammataṃ sandhāya bhāsitaṃ: yaṃ kiñci
vedayitaṃ taṃ dukkhasmintī. Taṃ kho panetaṃ bhikkhu mayā saṅkhārānaññeva [PTS Page
217] [\q 217/]      nirodhadhammataṃ sandhāya bhāsitaṃ: yaṃ kiñci vedayitaṃ taṃ
dukkhasminti. Taṃ kho panetaṃ bhikkhu mayā saṅkhārānaññeva vipariṇāmadhammataṃ
sandhāya bhāsitaṃ: yaṃ kiñci vedayitaṃ taṃ dukkhasminti. 

Atha kho pana bhikkhu mayā anupubba-3. Saṅkhārānaṃ nirodho akkhāto, paṭhamaṃ jhānaṃ
samāpannassa vācā niruddhā hoti, dutiyaṃ jhānaṃ samāpannassa vitakkavicārā niruddhā
honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa
assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,
viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ
samāpannassa viññāṇañcāyatanasaññā niruddhā hoti, nevasaññānāsaññāyatanaṃ
samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa
saññā ca vedanā ca niruddhā honti, khīṇāsavassa bhikkhuno rāgo niruddho hoti doso
niruddho hoti, moho niruddho hoti. 

1. Sabbantaṃ - sī 1. 
2. Saṅkhārānaṃ - yeva - sī 1, 2. 
3. Anupubbaṃ - sī 1. 2. 

[BJT Page 414] [\x 414/]     

Atha kho pana bhikkhu mayā anupubbasaṅkhārānaṃ vūpasamo akkhāto, paṭhamaṃ jhānaṃ
samāpannassa vācā vūpasantā hoti, dutiyaṃ jhānaṃ samāpannassa vitakkavicārā vūpasantā
honti, tatiyaṃ jhānaṃ samāpannassa pīti vūpasantā hoti, catutthaṃ jhānaṃ samāpannassa
assāsapassāsā vūpasantā honti, ākāsānañcāyatanaṃ samāpannassa rūpasaññā vūpasantā hoti,
viññāṇañcāyatanaṃ samāpannassa ākāsānañcāyatanasaññā vūpasantā hoti, ākiñcaññāyatanaṃ
samāpannassa viññāṇañcāyatanasaññā vūpasantā hoti, nevasaññānāsaññāyatanaṃ
samāpannassa ākiñcaññāyatanasaññā vūpasantā hoti, saññāvedayitanirodhaṃ samāpannassa
saññā ca vedanā ca vūpasantā honti, khīṇāsavassa bhikkhuno rāgo vūpasanto hoti doso
vūpasanto hoti, moho vūpasanto hoti. 

Chayimā bhikkhu passaddhiyo: paṭhamaṃ jhānaṃ samāpannassa vācā paṭippassaddhā hoti,
dutiyaṃ jhānaṃ samāpannassa vitakkavicārā paṭippassaddhā honti, tatiyaṃ jhānaṃ
samāpannassa pīti paṭippassaddhā hoti, catutthaṃ samāpannassa assāsapassāsā
paṭippassaddhā [PTS Page 218] [\q 218/]      honti, saññāvedayitanirodhaṃ samāpannassa
saññā ca vedanā ca paṭippassaddhā honti, khīṇasavassa bhikkhuno rāgo paṭippassaddho
hoti, doso paṭippassaddho hoti, moho paṭippassaddho hotīti. 

2. 2. 2
Ākāsasuttaṃ

260. [PTS Page 219] [\q 219/]      seyyathāpi bhikkhave ākāse vividhā vātā vāyanti:
purattimāpi vātā vāyanti, pacchimāpi vātā vāyanti, uttarāpi vātā vāyanti, dakkhiṇāpi vātā
vāyanti, sarajāpi vātā vāyanti, arajāpi vātā vāyānti, sītāpi vātā vāyanti, uṇahāpi vātā vāyanti,
parittāpi vātā vāyanti, adhimattāpi vātā vāyanti, evameva kho bhikkhave imasmiṃ kāyasmiṃ
vividhā vedanā uppajjanti: sukhāpi vedanā uppajjanti,ti. Dukkhāpi vedanā uppajjanti,
adukkhamasukhāpi vedanā uppajjanti' ti. 

Yathāpi vātā ākāse vāyānti vividhā puthu
Puratthimā pacchimā vāpi uttarā atha dakkhiṇā, 
Sarajā arajā vāpi sītā uṇhā ca ekadā
Adhimattā parittā ca puthū vāyanti mālutā, 
Tathevimasmiṃ kāyasmiṃ samuppajjanti-1. Vedanā
Sukhadukkhasamuppatti adukkhamasukhā ca yā
Yato ca bhikkhū ātāpī sampajaññaṃ na riñcati-2. 
Tato so-3. Vedanā sabbā parijānāti paṇḍito. 
So vedanā pariññāya diṭṭhadhamme anāsavo
Kāyassa bhedā dhammaṭṭho saṅkhaṃnopeti-4. Vedaguti. 

1. Samuppajjati - sī 1. 2
2. Sampajāno nirujajhati - syā. 
3. Tato ca - sīmu. 
4. Nūpeti - syā. 

[BJT Page 416] [\x 416/]     
2. 2. 3
Dutiya ākāsasuttaṃ

261. Seyyathāpi bhikkhave ākāse vividhā vātā vāyanti: purattimāpi vātā vāyanti, pacchimāpi
vātā vāyanti, uttarāpi vātā vāyanti, dakkhiṇāpi vātā vāyanti, sarajāpi vātā vāyanti, arajāpi
vātā vāyānti, sītāpi vātā vāyanti, uṇahāpi vātā vāyanti, parittāpi vātā vāyanti, adhimattāpi
vātā vāyanti, evameva kho bhikkhave imasmiṃ kāyasmiṃ vividhā vedanā uppajjanti:
sukhāpi vedanā uppajjanti, -1. Dukkhāpi vedanā uppajjanti, -1. Adukkhamasukhāpi vedanā
uppajjanti' ti. 2. 2. 4
Agārasuttaṃ

262. Seyyathāpi bhikkhave āgantukāgāraṃ, tattha puratthimāyapi disāya āgantvā vāsaṃ
kappenti, pacchimāyapi disāya āgantvā vāsaṃ kappenti, uttarāyapi disāya āgantvā vāsaṃ
kappenti, dakkhiṇāyapi disāya āgantvā vāsaṃ kappenti, khattiyāpi agantvā vāsaṃ kappenti,
brāhmaṇāpi āgantvā vāsaṃ kappenti, vessāpi āgantvā vāsaṃ kappenti, suddāpi āgantvā
vāsaṃ kappenti. 

Evameva kho bhikkhave imasmiṃ kāyasmiṃ vividhā vedanā uppajjanti: sukhāpi vedanā
uppajjanti, dukkhāpi vedanā uppajjanti, adukkhamasukhāpi vedanā uppajjanti, sāmisāpi
sukhā vedanā uppajjanti, nirāmisāpi sukhā vedanā uppajjanti sāmisāpi dukkhā vedanā
uppajjanti, nirāmisāpi dukkhā vedanā uppajjanti, sāmisāpi adukkhamasukhā vedanā
uppajjanti, nirāmisāpi adukkhamasukhā vedanā uppajjantīti. 

2. 2. 5
Santakasuttaṃ

263. Atha kho āyasmā ānando yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ
etadavoca: katamā nu kho bhante vedanā? Katamo vedanā-2. Samudayo? Katamo vedanā
nirodho? Katamā [PTS Page 220] [\q 220/]      vedanā nirodhagāminīpaṭipadā? Ko
vedanāya assādo? Ko-3. Ādīnavo? Kiṃ-4. Nissaraṇanti?

Tisso imā ānanda vedanā: sukhā vedanā, dukkhā vedanā adukkhamasukhā vedanā. Imā
vuccanti ānanda vedanā. Phassasamudayā vedanāsamudayo phassanirodhā vedanānirodho.
Ayameva ariyo aṭṭhaṅgiko maggo vedanānirodhagāminī paṭipadā. Seyyathīdaṃ:
sammādiṭṭhi sammāsaṃkappa, sammāvācā sammākammanta sammāājīvā sammāvāyāma
sammāsati sammāsamādhi. Yaṃ vedanaṃ paṭicca uppajjati sukhaṃ somanassaṃ, ayaṃ
vedanāya assādo; yā vedanā aniccā dukkhā vipariṇāmadhammā, ayaṃ vedanāya ādīnavo.
Yo vedanāya chandarāgavinayo chandarāgappahānaṃ, idaṃ vedanāya nissaraṇaṃ. 

1. Uppajjati - syā
2. Vedanāya sī 1, 2. 
3. Ko vedanāya - syā. 
4. Kiṃ vedanāya - syā. 

[BJT Page 418] [\x 418/]     

Atha kho panānanda, mayā anupubbasaṅkhārānaṃ nirodho akkhāto, paṭhamaṃ jhānaṃ
samāpannassa vācā niruddhā hoti, dutiyaṃ jhānaṃ samāpannassa vitakkavicārā niruddhā
honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa
assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,
viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ
samāpannassa viññāṇañcāyatanasaññā niruddhā hoti, nevasaññānāsaññāyatanaṃ
samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa
saññā ca vedanā ca niruddhā honti, khīṇāsavassa bhikkhuno rāgo niruddho hoti doso
niruddho hoti, moho niruddho hoti. 

Atha kho panānanda mayā anupubbasaṅkhārānaṃ vūpasamo akkhāto, paṭhamaṃ jhānaṃ
samāpannassa vācā vūpasantā hoti, dutiyaṃ jhānaṃ samāpannassa vitakkavicārā vūpasantā
honti, tatiyaṃ jhānaṃ samāpannassa pīti vūpasantā hoti, catutthaṃ jhānaṃ samāpannassa
assāsapassāsā vūpasantā honti, ākāsānañcāyatanaṃ samāpannassa rūpasaññā vūpasantā hoti,
viññāṇañcāyatanaṃ samāpannassa ākāsānañcāyatanasaññā vūpasantā hoti, ākiñcaññāyatanaṃ
samāpannassa viññāṇañcāyatanasaññā vūpasantā hoti, nevasaññānāsaññāyatanaṃ
samāpannassa ākiñcaññāyatanasaññā vūpasantā hoti, saññāvedayitanirodhaṃ samāpannassa
saññā ca vedanā ca vūpasantā honti, khīṇāsavassa bhikkhuno rāgo vūpasanto hoti doso
vūpasanto hoti, moho vūpasanto hoti. 

Atha kho panānanda mayā anupubbasaṅkhārānaṃ passaddhi-1. Akkhātā paṭhamaṃ jhānaṃ
samāpannassa vācā paṭippassaddhā hoti, dutiyaṃ jhānaṃ samāpannassa vitakkavicārā
paṭippassaddhā honiti, tatiyaṃ jhānaṃ samāpannassa pīti paṭippassaddhā hoti, catutthaṃ
samāpannassa assāsapassāsā paṭippassaddhā honti, saññāvedayitanirodhaṃ samāpannassa
saññā ca vedanā ca paṭippassaddhā honti, [PTS Page 221] [\q 221/]      khīṇasavassa
bhikkhuno rāgo paṭippassaddho hoti, doso paṭippassaddho hoti, moho paṭippassaddho
hotīti. 
2. 2. 6
Dutiyasantakasuttaṃ

264. Atha kho āyasmā ānando yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ
etadavoca: katamā nu kho ānanda vedanā? Katamo vedanā samudayo? Katamo
vedanānirodho? Katamā vedanā nirodhagāminīpaṭipadā? Ko vedanāya assādo? Ko
ādīnavo? Kiṃ nissaraṇanti?

Bhagavammūlakā no bhante dhammā bhagavantettikā bhagavampaṭisaraṇā, sādhu vata
bhante bhagavantaṃ yeva paṭibhātu etassa bhāsitassa attho, bhagavato sutvā bhikkhū
dhāressantīti. Tenahānanda suṇohi sādhukaṃ manasikarohi bhāsissāmīti. Evaṃ bhanteti kho
āyasmā ānando bhagavato paccassosi, bhagavā etadavoca:

Paṭippassaddhi - machasaṃ, syā. 

[BJT Page 420] [\x 420/]     
Tisso imā ānanda vedanā: sukhā vedanā, dukkhā vedanā adukkhamasukhā vedanā. Imā
vuccanti ānanda vedanā. Phassasamudayā vedanāsamudayo phassanirodhā vedanānirodho.
Ayameva ariyo aṭṭhaṅgiko maggo vedanānirodhagāminī paṭipadā. Seyyathīdaṃ:
sammādiṭṭhi sammāsaṃkappa, sammāvācā sammākammanta sammāājīva sammāvāyāma
sammāsati sammāsamādhi. Yaṃ vedanaṃ paṭicca uppajjati sukhaṃ somanassaṃ, ayaṃ
vedanāya assādo; yā vedanā aniccā dukkhā vipariṇāmadhammā, ayaṃ vedanāya ādīnavo.
Yo vedanāya chandarāgavinayo chandarāgappahānaṃ, idaṃ vedanāya nissaraṇaṃ. 

Atha kho panānanda, mayā anupubbasaṅkhārānaṃ nirodho akkhāto, paṭhamaṃ jhānaṃ
samāpannassa vācā niruddhā hoti, dutiyaṃ jhānaṃ samāpannassa vitakkavicārā niruddhā
honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa
assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,
viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ
samāpannassa viññāṇañcāyatanasaññā niruddhā hoti, nevasaññānāsaññāyatanaṃ
samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa
saññā ca vedanā ca niruddhā honti, khīṇāsavassa bhikkhuno rāgo niruddho hoti doso
niruddho hoti, moho niruddho hoti. 

Atha kho panānanda mayā anupubbasaṅkhārānaṃ vūpasamo akkhāto, paṭhamaṃ jhānaṃ
samāpannassa vācā vūpasantā hoti, dutiyaṃ jhānaṃ samāpannassa vitakkavicārā vūpasantā
honti, tatiyaṃ jhānaṃ samāpannassa pīti vūpasantā hoti, catutthaṃ jhānaṃ samāpannassa
assāsapassāsā vūpasantā honti, ākāsānañcāyatanaṃ samāpannassa rūpasaññā vūpasantā hoti,
viññāṇañcāyatanaṃ samāpannassa ākāsānañcāyatanasaññā vūpasantā hoti, ākiñcaññāyatanaṃ
samāpannassa viññāṇañcāyatanasaññā vūpasantā hoti, nevasaññānāsaññāyatanaṃ
samāpannassa ākiñcaññāyatanasaññā vūpasantā hoti, saññāvedayitanirodhaṃ samāpannassa
saññā ca vedanā ca vūpasantā honti, khīṇāsavassa bhikkhuno rāgo vūpasanto hoti doso
vūpasanto hoti, moho vūpasanto hoti. 

Atha kho panānanda mayā anupubbasaṅkhārānaṃ passaddhi akkhātā paṭhamaṃ jhānaṃ
samāpannassa vācā paṭippassaddhā hoti, dutiyaṃ jhānaṃ samāpannassa vitakkavicārā
paṭippassaddhā honiti, tatiyaṃ jhānaṃ samāpannassa pīti paṭippassaddhā hoti, catutthaṃ
samāpannassa assāsapassāsā paṭippassaddhā honti, saññāvedayitanirodhaṃ samāpannassa
saññā ca vedanā ca paṭippassaddhā honti, khīṇasavassa bhikkhuno rāgo paṭippassaddho
hoti, doso paṭippassaddho hoti, moho paṭippassaddho hotīti. 

Aṭṭhakasuttaṃ
2. 2. 7

265. Atha kho sambahulā bhikkhu yena bhagavā tenupasaṅkamiṃsu. Upasaṅkamitvā
bhagavantaṃ abhivādetvā ekamantaṃ nisīdiṃsu. Ekamantaṃ nisinno kho te bhikkhū
bhagavantaṃ etadavocuṃ: katamā nu kho bhante vedanā? Katamo vedanā samudayo?
Katamo vedanā nirodho? Katamā vedanā nirodhagāminīpaṭipadā? Ko vedanāya assādo? Ko
ādīnavo? Kiṃ nissaraṇanti?

[BJT Page 422] [\x 422/]     

[PTS Page 222] [\q 222/]      tisso imā bhikkhave vedanā: sukhā vedanā, dukkhā vedanā
adukkhamasukhā vedanā. Imā vuccanti bhikkhave vedanā. Phassasamudayā
vedanāsamudayo phassanirodhā vedanānirodho. Ayameva ariyo aṭṭhaṅgiko maggo
vedanānirodhagāminī paṭipadā. Seyyathīdaṃ: sammādiṭṭhi sammāsaṃkappa, sammāvācā
sammākammanta sammāājīvā sammāvāyāma sammāsati sammāsamādhi. Yaṃ vedanaṃ
paṭicca uppajjati sukhaṃ somanassaṃ, ayaṃ vedanāya assādo; yā vedanā aniccā dukkhā
vipariṇāmadhammā, ayaṃ vedanāya ādīnavo. Yo vedanāya chandarāgavinayo
chandarāgappahānaṃ, idaṃ vedanāya nissaraṇaṃ. 
Atha kho pana bhikkhave mayā anupubbasaṅkhārānaṃ nirodho akkhāto: paṭhamaṃ jhānaṃ
samāpannassa vācā niruddhā hoti, dutiyaṃ jhānaṃ samāpannassa vitakkavicārā niruddhā
honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa
assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,
viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ
samāpannassa viññāṇañcāyatanasaññā niruddhā hoti, nevasaññānāsaññāyatanaṃ
samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa
saññā ca vedanā ca niruddhā honti, khīṇāsavassa bhikkhuno rāgo niruddho hoti doso
niruddho hoti, moho niruddho hoti. 

Atha kho pana bhikkhave mayā anupubbasaṅkhārānaṃ vūpasamo akkhāto, paṭhamaṃ
jhānaṃ samāpannassa vācā vūpasantā hoti, dutiyaṃ jhānaṃ samāpannassa vitakkavicārā
vūpasantā honti, tatiyaṃ jhānaṃ samāpannassa pīti vūpasantā hoti, catutthaṃ jhānaṃ
samāpannassa assāsapassāsā vūpasantā honti, ākāsānañcāyatanaṃ samāpannassa rūpasaññā
vūpasantā hoti, viññāṇañcāyatanaṃ samāpannassa ākāsānañcāyatanasaññā vūpasantā hoti,
ākiñcaññāyatanaṃ samāpannassa viññāṇañcāyatanasaññā vūpasantā hoti,
nevasaññānāsaññāyatanaṃ samāpannassa ākiñcaññāyatanasaññā vūpasantā hoti,
saññāvedayitanirodhaṃ samāpannassa saññā ca vedanā ca vūpasantā honti, khīṇāsavassa
bhikkhuno rāgo vūpasanto hoti doso vūpasanto hoti, moho vūpasanto hoti. 

Chayimā bhikkhave passaddhiyo, paṭhamaṃ jhānaṃ samāpannassa vācā paṭippassaddhā
hoti, dutiyaṃ jhānaṃ samāpannassa vitakkavicārā paṭippassaddhā honiti, tatiyaṃ jhānaṃ
samāpannassa pīti paṭippassaddhā hoti, catutthaṃ jhānaṃ samāpannassa assāsapassāsā
paṭippassaddhā honti, saññāvedayitanirodhaṃ samāpannassa saññā ca vedanā ca
paṭippassaddhā honti, khīṇasavassa bhikkhuno rāgo paṭippassaddho hoti, doso
paṭippassaddho hoti, doso paṭippassaddho hoti, moho paṭippassaddho hotīti. 

2. 2. 8
Dutiyaaṭṭhakasuttaṃ

266. Atha kho sambahulā bhikkhū yena bhagavā tenupasaṅkamiṃsu. Upasaṅkamitvā
bhagavantaṃ abhivādetvā ekamantaṃ nisīdi. [PTS Page 228] [\q 228/]      ekamantaṃ
nisinno kho te bhikkhu bhagavā etadavoca: katamā nu kho bhikkhave vedanā? Katamo
vedanā samudayo? Katamo vedanānirodho? Katamā vedanā nirodhagāminīpaṭipadā? Ko
vedanāya assādo? Ko ādīnavo? Kiṃ nissaraṇanti?

Bhagavammūlakā no bhante dhammā bhagavantettikā bhagavampaṭisaraṇā, sādhu vata
bhante bhagavantaṃ yeva paṭibhātu etassa bhāsitassa attho, bhagavato sutvā bhikkhū
dhāressantīti. Tenahānanda suṇohi sādhukaṃ manasikarohi bhāsissāmīti. Evaṃ bhanteti kho
āyasmā ānando bhagavato paccassosi, bhagavā etadavoca:

Tisso imā bhikkhave vedanā: sukhā vedanā, dukkhā vedanā adukkhamasukhā vedanā. Imā
vuccanti bhikkhave vedanā. Phassasamudayā vedanāsamudayo phassanirodhā
vedanānirodho. Ayameva ariyo aṭṭhaṅgiko maggo vedanānirodhagāminī paṭipadā.
Seyyathīdaṃ: sammādiṭṭhi sammāsaṃkappa, sammāvācā sammākammanta sammāājīva
sammāvāyāma sammāsati sammāsamādhi. Yaṃ vedanaṃ paṭicca uppajjati sukhaṃ
somanassaṃ, ayaṃ vedanāya assādo; yā vedanā aniccā dukkhā vipariṇāmadhammā, ayaṃ
vedanāya ādīnavo. Yo vedanāya chandarāgavinayo chandarāgappahānaṃ, idaṃ vedanāya
nissaraṇaṃ. 

Atha kho pana bhikkhave mayā anupubbasaṅkhārānaṃ nirodho akkhāto, paṭhamaṃ jhānaṃ
samāpannassa vācā niruddhā hoti, dutiyaṃ jhānaṃ samāpannassa vitakkavicārā niruddhā
honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa
assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,
viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ
samāpannassa viññāṇañcāyatanasaññā niruddhā hoti, nevasaññānāsaññāyatanaṃ
samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa
saññā ca vedanā ca niruddhā honti, khīṇāsavassa bhikkhuno rāgo niruddho hoti doso
niruddho hoti, moho niruddho hoti. 

Atha kho pana bhikkhave mayā anupubbasaṅkhārānaṃ vūpasamo akkhāto, paṭhamaṃ
jhānaṃ samāpannassa vācā vūpasantā hoti, dutiyaṃ jhānaṃ samāpannassa vitakkavicārā
vūpasantā honti, tatiyaṃ jhānaṃ samāpannassa pīti vūpasantā hoti, catutthaṃ jhānaṃ
samāpannassa assāsapassāsā vūpasantā honti, ākāsānañcāyatanaṃ samāpannassa rūpasaññā
vūpasantā hoti, viññāṇañcāyatanaṃ samāpannassa ākāsānañcāyatanasaññā vūpasantā hoti,
ākiñcaññāyatanaṃ samāpannassa viññāṇañcāyatanasaññā vūpasantā hoti,
nevasaññānāsaññāyatanaṃ samāpannassa ākiñcaññāyatanasaññā vūpasantā hoti,
saññāvedayitanirodhaṃ samāpannassa saññā ca vedanā ca vūpasantā honti, khīṇāsavassa
bhikkhuno rāgo vūpasanto hoti doso vūpasanto hoti, moho vūpasanto hoti. 

Atha kho pana bhikkhave mayā anupubbasaṅkhārānaṃ passaddhi akkhātā paṭhamaṃ jhānaṃ
samāpannassa vācā paṭippassaddhā hoti, dutiyaṃ jhānaṃ samāpannassa vitakkavicārā
paṭippassaddhā honiti, tatiyaṃ jhānaṃ samāpannassa pīti paṭippassaddhā hoti, catutthaṃ
samāpannassa assāsapassāsā paṭippassaddhā honti, saññāvedayitanirodhaṃ samāpannassa
saññā ca vedanā ca paṭippassaddhā honti, khīṇasavassa bhikkhuno rāgo paṭippassaddho
hoti, doso paṭippassaddho hoti, moho paṭippassaddho hotīti. 

[BJT Page 424] [\x 424/]     
2. 2. 9
Pañcakaṅgasuttaṃ

267. Atha kho pañcakaṅgo-1. Thapati yenāyasmā udāyī tenupasaṅkami. Upasaṅkamitvā
āyasmantaṃ udāyiṃ abhivādetvā ekamantaṃ nisīdi, ekamantaṃ nisinno kho pañcakaṅgo
thapati āyasmantaṃ udāyiṃ etadavoca: kati nu kho bhante udāyī vedanā vuttā bhagavatāti?

Tisso kho gahapati vedanā vuttā bhagavatā: sukhā vedanā, dukkhā vedanā,
adukkhamasukhā vedanā. Imā kho gahapati tisso vedanā vuttā bhagavatāti. 

Evaṃ vutte pañcakaṅgo thapati āyasmantaṃ udāyiṃ etadavoca: na kho bhante udāyi tisso
vedanā vuttā bhagavatā. Dve bhante vedanā vuttā bhagavatā sukhā vedanā dukkhāvedanā.
Yāyaṃ bhante adukkhamasukhā vedanā, sattasmiṃ esā paṇite sukhe vuttā bhagavatāti. 

Dutiyampi kho āyasmā udāyi pañcakaṅgaṃ thapatiṃ etadavoca: na kho gahapati dve vedanā
vuttā bhagavatā, tisso vedanā vuttā bhagavatā: sukhā vedanā, dukkhā vedanā,
adukkhamasukhā vedanā. Imā tisso vedanā vuttā bhagavatāti. 

Dutiyampi kho pañcakaṅgo thapati āyasmantaṃ udāyiṃ etadavoca: na kho bhante udāyi
tisso vedanā vuttā bhagavatā, dve vedanā vuttā bhagavatā: sukhā vedanā, dukkhā vedanā.
Yāyaṃ bhante adukkhamasukhā vedanā santasmiṃ esā paṇīte sukhe vuttā bhagavatāti. 

Tatiyampi kho āyasmā udāyi pañcakaṅgaṃ thapati etadavoca: na kho gahapati dve vedanā
vuttā bhagavatā, tisso vedanā vuttā bhagavatā: sukhā vedanā, dukkhā vedanā,
adukkhamasukhā vedanā. Imā tisso vedanā vuttā bhagavatāti. 

Tatiyampi kho pañcakaṅgo thapati āyasmantaṃ [PTS Page 224] [\q 224/]      udāyiṃ
etadavoca: na kho bhante udāyi tisso vedanā vuttā bhagavatā, dve vedanā vuttā bhagavatā:
sukhā vedanā, dukkhā vedanā. Yāyaṃ bhante adukkhamasukhā vedanā santasmiṃ esā
paṇīte sukhe vuttā bhagavatāti. Neva kho asakkhi āyasmā udāyī pañcakaṅgaṃ thapatiṃ
saññāpetuṃ, na pana asakkhi pañcakaṅgo thapati āyasmantaṃ udāyiṃ saññāpetuṃ. 

1. Pañcaṅgo [b] aṭṭhakathā. 

[BJT Page 426] [\x 426/]     

Assosi kho āyasmā ānando āyasmato udāyissa pañcakaṅgena thapatinā saddhiṃ imaṃ
kathāsallāpaṃ. Atha kho āyasmā ānando yena bhagavā tenupasaṅkami upasaṅkamitvā
āyasmantaṃ ānandaṃ bhagavā etadavoca: ekamantaṃ nisinno kho āyasmā ānando yāvatako
āyasmato udāyissa pañcakaṅgena thapatinā saddhiṃ ahosi kathāsallāpo taṃ sabbaṃ
bhagavato ārocesi. 

Santaṃ yeva kho ānanda pariyāyaṃ pañcakaṅgo thapati udāyissa bhikkhuno nābbhanumodi,
santañca panānanda pariyāyaṃ udāyi bhikkhu pañcakaṅgassa thapatino nābbhanumodi.
Dvepi mayā ānanda vedanā vuttā pariyāyena, tissopi mayā vedanā vuttā pariyāyena,
pañcapi mayā vedanā vuttā pariyāyena, chapi mayā vedanā vuttā pariyāyena, [PTS Page
225] [\q 225/]      aṭṭhārasāpi mayā vedanā vuttā pariyāyena, chattiṃsāpi mayā vedanā
vuttā pariyāyena, aṭṭhasatampi mayā vedanā vuttā pariyāyena. 

Evaṃ pariyāyadesito-1. Kho ānanda mayā dhammo. Evaṃ pariyāya desite kho ānanda mayā
dhamme ye aññamaññassa subhāsitaṃ sulapitaṃ na samanumaññissanti na samanujānissanti
na samanumodissanti; nesaṃ-2. Etaṃ pāṭikaṅakhaṃ bhaṇḍanajātā kalahajātā vivādāpannā
aññamaññaṃ mukhasatatīhi vitudantā viharissantīti. 

Evaṃ pariyāyadesito kho ānanda mayā dhammo, evaṃ pariyāya desite kho ānanda mayā
dhamme ye aññamaññassa subhāsitaṃ sulapitaṃ samanumaññissanti samanujānissanti,
samanumodissanti, nesaṃ etaṃ pāṭikaṅkhaṃ, samaggā sammodamānā avivadamānā
khīrodakī bhūtā aññamaññaṃ piyacakkhūhī sampassantā viharissantīti. 

Pañcime ānanda kāmaguṇā. Katame pañca: cakkhuviññeyyā rūpā iṭṭhā kantā manāpā
piyarūpā kāmūpasaṃhitā rajanīyā, sotaviññeyyā saddā iṭṭhā kantā manāpā piyarūpā
kāmūpasaṃhitā rajanīyā, ghānaviññeyyā gandhā iṭṭhā kantā manāpā piyarūpā
kāmūpasaṃhitā rajanīyā, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā.
Ime kho ānanda pañca kāmaguṇā. Yaṃ kho ānanda ime pañca kāmaguṇe paṭicca uppajjati
sukhaṃ somanassaṃ, idaṃ vuccati kāmasukhaṃ, ye kho ānanda evaṃ vadeyyuṃ: etaṃ
paramaṃ santaṃ sukhaṃ somanassaṃ paṭisaṃvedentīti, idaṃ nesāhaṃ nānujānāmi. Taṃ kissa
hetu; atthānanda etamhā sukhā aññaṃ sukhaṃ abhikkantataraṃ ceva paṇītatarañca. 

1. Pariyāyena - sī 1, 2. 2. Tesaṃ - sī 1, 2. 

[BJT Page 428] [\x 428/]     

Katamañcānanda etamhā sukhā aññaṃ sukhaṃ abhikkantatarañca paṇītatarañca: idhānanda
bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ
pītisukhaṃ paṭhamaṃ jhānaṃ upasampajja viharati, idaṃ kho ānanda etamhā sukhā aññaṃ
sukhaṃ abhikkantarañca paṇītatarañca. 

[PTS Page 226] [\q 226/]      ye kho ānanda evaṃ vadeyyuṃ: "etaṃ paramaṃ santaṃ sukhaṃ
somanassaṃ paṭisaṃvedenti" ti, idaṃ nesāhaṃ nānujānāmi, taṃ kissa hetu: atthānanda etamhā
sukhā aññaṃ sukhaṃ abhikkantarañca paṇītatarañca katamañcānanda etamhā sukhā aññaṃ
sukhaṃ abhikkantarañca paṇītatarañca: idhānanda bhikkhu vitakkavicārānaṃ vūpasamā
ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ
dutiyaṃ jhānaṃ upasampajja viharati. Idaṃ kho ānanda etamhā sukhā aññaṃ sukhaṃ
abhikkantarañca paṇītatarañca. 

Ye kho ānanda evaṃ vadeyyuṃ: etaṃ paramaṃ santaṃ sukhaṃ somanassaṃ paṭisaṃvedentīti,
idaṃ nesāhaṃ nānujānāmi, taṃ kissa hetu: atthānanda etamhā sukhā aññaṃ sukhaṃ
abhikkantarañca paṇītatarañca. Katamañcānanda etamhā sukhā aññaṃ sukhaṃ
abhikkantarañca paṇītatarañca: idhānanda bhikkhu pītiyā ca virāgā upekkhako ca viharati
sato ca sampajāno sukhañca kāyena paṭisaṃvedeti, yantaṃ ariyā ācikkhanti, upekkhako
satimā sukhavihārīti, taṃ tatiyaṃ jhānaṃ upasampajja viharati. Idaṃ kho ānanda etamhā
sukhā aññaṃ sukhaṃ abhikkantarañca paṇītatarañca. 
Ye kho ānanda evaṃ vadeyyuṃ: etaṃ paramaṃ santaṃ sukhaṃ somanassaṃ paṭisaṃvedentīti,
idaṃ nesāhaṃ nānujānāmi, taṃ kissa hetu: atthānanda etamhā sukhā aññaṃ sukhaṃ
abhikkantarañca paṇītatarañca. Katamañcānanda etamhā sukhā aññaṃ sukhaṃ
abhikkantarañca paṇītatarañca: idhānanda bhikkhu sukhassa ca pahānā dukkhassa ca
pahānā pubbeva somanassadomanassānaṃ atthagamā adukkhamasukhaṃ upekkhāsati
pārisuddhiṃ catutthaṃ jhānaṃ upasampajja viharati, idaṃ kho ānanda etamhā sukhā aññaṃ
sukhaṃ abhikkantarañca paṇītatarañca. 

Ye kho ānanda evaṃ vadeyyuṃ: etaṃ paramaṃ santaṃ sukhaṃ somanassaṃ paṭisaṃvedentīti,
idaṃ nesāhaṃ nānujānāmi, taṃ kissa hetu: atthānanda etamhā sukhā aññaṃ sukhaṃ
abhikkantarañca paṇītatarañca. Katamañcānanda etamhā sukhā aññaṃ sukhaṃ
abhikkantarañca paṇītatarañca: idhānanda bhikkhu sabbaso rūpa saññānaṃ samatikkamā
paṭighasaññānaṃ atthagamā nānattasaññānaṃ amanasikārā ananto ākāsoti
ākāsānañcāyatanaṃ upasampajja viharati, idaṃ kho ānanda, etamhā sukhā aññaṃ sukhaṃ
abhikkantarañca paṇītatarañca. 

[BJT Page 430] [\x 430/]     

Ye kho ānanda evaṃ vadeyyuṃ: etaṃ paramaṃ santaṃ sukhaṃ somanassaṃ paṭisaṃvedentīti,
idaṃ nesāhaṃ [PTS Page 227] [\q 227/]      nānujānāmi, taṃ kissa hetu: atthānanda etamhā
sukhā aññaṃ sukhaṃ abhikkantarañca paṇītatarañca. Katamañcānanda etamhā sukhā aññaṃ
sukhaṃ abhikkantarañca paṇītatarañca: idhānanda bhikkhu sabbaso ākāsānañcāyatanaṃ
samatikkamma anantaṃ viññāṇanti viññāṇañcākāsānañcāyatanaṃ samatikkamma anantaṃ
viññāṇanti viññāṇañcāyatanaṃ upasampajja viharati idaṃ kho ānanda etamhā sukhā aññaṃ
sukhaṃ abhikkantarañca paṇītatarañca. 

Ye kho ānanda evaṃ vadeyyuṃ: etaṃ paramaṃ santaṃ sukhaṃ somanassaṃ paṭisaṃvedentīti,
idaṃ nesāhaṃ nānujānāmi, taṃ kissa hetu: atthānanda etamhā sukhā aññaṃ sukhaṃ
abhikkantarañca paṇītatarañca. Katamañcānanda etamhā sukhā aññaṃ sukhaṃ
abhikkantarañca paṇītatarañca: idhānanda bhikkhu sabbaso viññāṇañcāyatanaṃ
samatikkamma natthi kiñciti ākiñcaññāyatanaṃ upasampajja viharati, idaṃ kho ānanda
etamhā sukhā aññaṃ sukhaṃ abhikkantarañca paṇītatarañca. 
Ye kho ānanda evaṃ vadeyyuṃ: "etaṃ paramaṃ santaṃ sukhaṃ somanassaṃ paṭisaṃvedentī"
ti, idaṃ nesāhaṃ nānujānāmi, taṃ kissa hetu: atthānanda etamhā sukhā aññaṃ sukhaṃ
abhikkantarañca paṇītatarañca katamañcānanda etamhā sukhā aññaṃ sukhaṃ
abhikkantarañca paṇītatarañca: idhānanda bhikkhu sabbaso ākiñcāyatanaṃ samatikkamma
nevasaññānāsaññāyatanaṃ upasampajja viharati, idaṃ kho ānanda etamhā sukhā aññaṃ
sukhaṃ abhikkantarañca paṇītatarañca. 
Ye ca kho ānanda evaṃ vadeyyuṃ: "etaṃ paramaṃ santaṃ sukhaṃ somanassaṃ
paṭisaṃvedentī" ti, idaṃ nesāhaṃ nānujānāmi, taṃ kissa hetu: atthānanda etamhā sukhā
aññaṃ sukhaṃ abhikkantarañca paṇītatarañca katamañcānanda etamhā sukhā aññaṃ sukhaṃ
abhikkantarañca paṇītatarañca: katamañcānanda etamhā sukhā aññaṃ sukhaṃ
abhikkantatarañca paṇītatarañca: idhānanda bhikkhu sabbaso nevasaññānāsaññāyatanaṃ
samatikkamma saññāvedayitanirodhaṃ upasampajja viharati, idaṃ kho [PTS Page 220] [\q
220/]      ānanda etamhā sukhā aññaṃ sukhaṃ abhikkantarañca paṇītatarañca. 

 hānaṃ kho panetaṃ ānanda vijjati yaṃ aññatitthiyā paribbājakā evaṃ vadeyyuṃ:
"saññāvedayitanirodhaṃ samaṇo gotamo āha, tañca sukhasmiṃ paññāpeti, tayidaṃ kiṃsu
tayidaṃ kathaṃsū " ti? Evaṃvādino ānanda aññatitthiyā paribbājakā evamassu vacanīyā: na
kho āvuso bhagavā sukhaṃ yeva vedanaṃ sandhāya sukhasmiṃ paññāpeti, yattha
yatthāvuso sukhaṃ upalabbhati, yaṃ hi yaṃ hi sukhaṃ taṃ taṃ tathāgato sukhasmiṃ
paññāpetī" ti. 

[BJT Page 432] [\x 432/]     

2. 2. 10
Bhikkhusuttaṃ

268. Dvepi mayā-1. Bhikkhave vedanā vuttā pariyāyena, tissopi mayā vedanā vuttā
pariyāyena, pañcapi mayā vedanā vuttā pariyāyena, chapi-2. Mayā vedanā vuttā pariyāyena,
aṭṭhārasapi-3. Mayā vedanā vuttā pariyāyena, chattiṃsāpi mayā vedanā vuttā pariyāyena,
aṭṭhasatampi mayā vedanā vuttā pariyāyena. 

Evaṃ pariyāyadesito bhikkhave mayā dhammo. Evaṃ pariyāya desite kho pana bhikkhave
mayā dhamme ye aññamaññassa subhāsitaṃ sulapitaṃ na samanumaññissanti, na
samanujānissanti, na samanumodissanti nesaṃ etaṃ [PTS Page 229] [\q 229/]     
pāṭikaṅkhaṃ: 'bhaṇḍanajātā kalahajātā vivādāpannā aññamaññaṃ-4. Mukhasattihi vitudantā
viharissanti' ti. 

Evaṃ pariyāyadesito bhikkhave mayā dhammo. Evaṃ pariyāya desite kho pana bhikkhave
mayā dhamme ye aññamaññassa subhāsitaṃ sulapitaṃ samanumaññissanti,
samanujānissanti, samanumodissanti nesaṃ etaṃ paṭikaṅkhaṃ: samaggā sammodamānā
khīrodakībhūtā aññamaññaṃ piyacakkhūhī sampassamānā viharissantī' ti. 

Pañcime bhikkhave kāmaguṇā. Katame pañca: cakkhuviññeyyā rūpā iṭṭhā kantā manāpā
piyarūpā kāmūpasaṃhitā rajanīyā, sotaviññeyyā saddā iṭṭhā kantā manāpā piyarūpā
kāmūpasaṃhitā rajanīyā, ghānaviññeyyā gandhā iṭṭhā kantā manāpā piyarūpā
kāmūpasaṃhitā rajanīyā, jivhāviññeyyā rasā iṭṭhā kantā manāpā piyarūpā kāmūpasaṃhitā
rajanīyā, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā;
ime kho bhikkhave pañca kāmaguṇā. 

Yaṃ kho bhikkhave ime pañca kāmaguṇe paṭicca uppajjati sukhaṃ somanassaṃ, idaṃ
vuccati kāmasukhaṃ, ye kho bhikkhave evaṃ vadeyyuṃ: etaṃ paramaṃ santaṃ sukhaṃ
somanassaṃ paṭisaṃvedentīti, idaṃ nesāhaṃ nānujānāmi. Taṃ kissa hetu; atthi bhikkhave
etamhā sukhā aññaṃ sukhaṃ abhikkantatarañca paṇītatarañca:

1. Dve mayā - sī 1, 2. 
2. Chāpi - sī 1, syā, 
3. Aṭṭhārasāpi - sī 1, syā. 
4. Aññamaññassa - sī 1, syā. 

[BJT Page 434] [\x 434/]     

Yo kho ānanda evaṃ vadeyyuṃ: "etaṃ paramaṃ santaṃ sukhaṃ somanassaṃ paṭisaṃvedentī"
ti, idaṃ nesāhaṃ nānujānāmi, taṃ kissa hetu: atthi bhikkhave etamhā sukhā aññaṃ sukhaṃ
abhikkantarañca paṇītatarañca katamañcānanda etamhā sukhā aññaṃ sukhaṃ
abhikkantarañca paṇītatarañca: idha bhikkhu sabbaso ākiñcāyatanaṃ samatikkamma
nevasaññānāsaññāyatanaṃ upasampajja viharati, idaṃ kho bhikkhave etamhā sukhā aññaṃ
sukhaṃ abhikkantarañca paṇītatarañca. 

 hānaṃ kho panetaṃ bhikkhave vijjati yaṃ aññatitthiyā paribbājakā evaṃ vadeyyuṃ:
"saññavedayitanirodhaṃ samaṇo gotamo āha, tañca sukhasmiṃ paññāpeti. Tayidaṃ kiṃsu,
tayidaṃ kathaṃsū" ti? Evaṃ vādino bhikkhave aññatitthiyā paribbājakā evamassu vacanīyā:
"na kho āvuso bhagavā sukhaṃ yeva vedanaṃ sandhāya sukhasmiṃ paññāpeti, yattha
yatthāvuso sukhaṃ upalabbhati yaṃ hi yaṃ hi sukhaṃ taṃ taṃ tathāgato sukhasmiṃ
paññāpetī" ti. 

Rahogatavaggo dutiyo

Tatruddānaṃ:

Rahogataṃ dve ca ākāsā agāraṃ dve ca santakā
Aṭṭhakena ca dve vuttā pañcakaṅgotha bhikkhunā. 

[BJT Page 436] [\x 436/]      
[PTS Page 230] [\q 230/]     
3. Aṭṭhasatapariyāyavaggo
2. 3. 1
Moḷiyasīvakasuttaṃ

269. Ekaṃ samayaṃ bhagavā rājagahe viharati vephavane kalandakanivāpe. Atha kho
moḷiyasīvako-1 paribbājako yena bhagavā tenupasaṅkami, upasaṅkamitvā bhagavatā
saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi.
Ekamantaṃ nisinno kho moḷiyasīvako paribbājako bhagavantaṃ etadavoca: santi hi bho
gotama eke samaṇabrāhmaṇā evaṃvādino evaṃdiṭṭhino: "yaṃ kiñcāyaṃ purisapuggalo
paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ pubbekatahetu" ti.
Idha bhavaṃ gotamo kimāhāti?

Pittasamuṭṭhānānipi kho sīvaka idhekaccāni vedayitāni uppajjanti, sāmampi kho etaṃ
sīvaka veditabbaṃ, yathā pittasamuṭṭhānānipi idhekaccāni vedayitāni uppajjantīti, lokassapi
kho etaṃ-2 sīvaka saccasammataṃ, yathā pittasamuṭṭhānānipi idhekaccāni vedayitāni
uppajjanti, tatra sīvaka ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ
purisapuggalo paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ
pubbekatahetu" ti. Yañca sāmaṃ ñātaṃ tañca atidhāvanti, yañca loke saccasammataṃ tañca
atidhāvanti, tasmā nesaṃ samaṇabrāhmaṇānaṃ micchāti vadāmi. 

Semhasamuṭṭhānānipi kho sīvaka idhekaccāni vedayitāni uppajjanti, sāmampi kho etaṃ
sīvaka veditabbaṃ, yathā semhasamuṭṭhānānipi idhekaccāni vedayitāni uppajjantīti,
lokassapi kho etaṃ sīvaka saccasammataṃ, yathā semhasamuṭṭhānānipi idhekaccāni
vedayitāni upapajjanti, tatra sīvaka ye te samaṇabrāhmaṇā evaṃ vādino evaṃdiṭṭhino: "yaṃ
kiñcāyaṃ purisapuggalo paṭisaṃvediyati sukhaṃ vā dukkhaṃ vā adukkhamasukhaṃ vā
sabbantaṃ pubbekatahetu" ti. Yañca sāmaṃ ñātaṃ tañca atidhāvanti, yañca loke
saccasammataṃ tañca atidhāvanti, tasmā nesaṃ samaṇabrāhmaṇānaṃ micchāti vadāmi. 

Vātasamuṭṭhānānipi kho sīvaka idhekaccāni vedayitāni uppajjanti, sāmampi kho etaṃ
sīvaka veditabbaṃ, yathā vātasamuṭṭhānānipi idhekaccāni vedayitāni uppajjantīti, lokassapi
kho etaṃ sīvaka saccasammataṃ, yathā vātasamuṭṭhānānipi idhekaccāni vedayitāni
upapajjanti, tatra sīvaka ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ
purisapuggalo paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ
pubbekatahetu" ti. Yañca sāmaṃ ñātaṃ tañca atidhāvanti, yañca loke saccasammataṃ tañca
atidhāvanti, tasmā nesaṃ samaṇabrāhmaṇānaṃ micchāti vadāmi. 
Sannipātikānipi kho sīvaka idhekaccāni vedayitāni uppajjanti, sāmampi kho etaṃ sīvaka
veditabbaṃ, yathā sannipātikānipi idhekaccāni vedayitāni uppajjantīti, lokassapi kho etaṃ-2.
Sīvaka saccasammataṃ, yathā sannipātikānipi idhekaccāni vedayitāni uppajjanti, tatra sīvaka
ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ purisapuggalo
paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ pubbekatahetu" ti.
Yañca sāmaṃ ñātaṃ tañca atidhāvanti, yañca loke saccasammataṃ tañca atidhāvanti, tasmā
nesaṃ samaṇabrāhmaṇānaṃ micchāti vadāmi. 

1. Moliya sīvako - syā
2. Evaṃ - syā
3. Sannipātasamuṭṭhānānipi - syā. 


Utupariṇāmajānipi kho sīvaka idhekaccāni vedayitāni uppajjanti, sāmampi kho etaṃ sīvaka
veditabbaṃ, yathā utupariṇāmajānipi idhekaccāni vedayitāni uppajjantīti, lokassapi kho etaṃ
sīvaka saccasammataṃ, yathā utupariṇāmajānipi idhekaccāni vedayitāni uppajjanti, tatra
sīvaka ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ purisapuggalo
paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ pubbekatahetu" ti.
Yañca sāmaṃ ñātaṃ tañca atidhāvanti, yañca loke saccasammataṃ tañca atidhāvanti, tasmā
nesaṃ samaṇabrāhmaṇānaṃ micchāti vadāmi. 

Visamaparihārajānipi kho sīvaka idhekaccāni vedayitāni uppajjanti, sāmampi kho etaṃ
sīvaka veditabbaṃ, yathā visamaparihārajānipi idhekaccāni vedayitāni uppajjantīti, lokassapi
kho etaṃ sīvaka saccasammataṃ, yathā visamaparihārajānipi idhekaccāni vedayitāni
upapajjanti, tatra sīvaka ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ
purisapuggalo paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ
pubbekatahetu" ti. Yañca sāmaṃ ñātaṃ tañca atidhāvanti, yañca loke saccasammataṃ tañca
atidhāvanti, tasmā nesaṃ samaṇabrāhmaṇānaṃ micchāti vadāmi. 

Opakkamikānipi kho sīvaka idhekaccāni vedayitāni uppajjanti, sāmampi kho etaṃ sīvaka
veditabbaṃ, yathā opakkamikānipi idhekaccāni vedayitāni uppajjantīti, lokassapi kho etaṃ
sīvaka saccasammataṃ, yathā opakkamikānipi idhekaccāni vedayitāni uppajjanti, tatra
sīvaka ye te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ purisapuggalo
paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ pubbekatahetu" ti.
Yañca sāmaṃ ñātaṃ tañca atidhāvanti, yañca loke saccasammataṃ tañca atidhāvanti, tasmā
nesaṃ samaṇabrāhmaṇānaṃ micchāti vadāmi. 

Kammavipākajānipi kho sīvaka idhekaccāni vedayitāni uppajjanti, sāmampi kho etaṃ sīvaka
veditabbaṃ, yathā kammavipākajānipi kho sīvaka idhekaccāni vedayitāni uppajjantīti,
lokassapi kho etaṃ sīvaka saccasammataṃ, yathā kammavipākajānipi idhekaccāni vedayitāni
uppajjanti, tanu sīvaka ye  te samaṇabrāhmaṇā evaṃ vādino evaṃdiṭṭhino: "yaṃ kiñcāyaṃ
purisapuggalo paṭisaṃvediyati sukhaṃ vā dukkhaṃ vā adukkhamasukhaṃ vā sabbantaṃ
pubbekatahetu" ti. Yañca sāmaṃ ñātaṃ tañca atidhāvanti, yañca loke saccasammataṃ tañca
atidhāvanti, tasmā nesaṃ samaṇabrāhmaṇānaṃ micchāti vadāmi. 

[PTS Page 436] [\q 436/]      
[BJT Page 438] [\x 438/]     

Evaṃ vutte moliyasīvako paribbājako bhagavantaṃ etadavoca: "abhikkantaṃ bho gotama
abhikkantaṃ bho gotama, seyyathāpi bho gotama nikkujjitaṃ vā ukkujjeyya, paṭicchannaṃ vā
vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya, evameva
gotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ
gacchāmi dhammañca bhikkhusaṅghañca. Upāsakaṃ maṃ bhavaṃ gotamo dhāretu ajjatagge
pāṇupetaṃ saraṇaṃ gata"nti. 

Pittaṃ semhañca vāto ca sannipātā utuni ca
Visamaṃ opakkamiko ca kammavipākena aṭṭhamīti. 

2. 3. 2. 
Aṭṭhasatapariyāyasuttaṃ

270. Aṭṭhasatapariyāyaṃ vo bhikkhave dhammapariyāyaṃ desissāmi. Taṃ suṇātha. Katamo
ca bhikkhave aṭṭhasatapariyāyo dhammapariyāyo: dvepi mayā bhikkhave vedanā vuttā
pariyāyena, tissopi mayā vedanā vuttā pariyāyena, pañcapi mayā vedanā vuttā pariyāyena,
chapi mayā vedanā vuttā pariyāyena, aṭṭhārasāpi mayā vedanā vuttā pariyāyena,
chattiṃsāpi mayā vedanā vuttā pariyāyena, aṭṭhasatampi mayā vedanā vuttā pariyāyena. 

Katamā ca bhikkhave dve vedanā: kāyikā ca cetasikā ca, imā vuccanti bhikkhave dve
vedanā. [PTS Page 232] [\q 232/]      katamā ca bhikkhave tisso vedanā: sukhā vedanā
dukkhā vedanā adukkhamasukhā vedanā, imā vuccanti bhikkhave tisso vedanā. Katamā ca
bhikkhave pañca vedanā: sukhindriyaṃ dukkhindriyaṃ somanassindriyaṃ domanassindriyaṃ
upekkhindriyaṃ, imā vuccanti bhikkhave pañca vedanā. Katamā ca bhikkhave cha vedanā:
cakkhusamphassajā vedanā sotasamphassajā vedanā ghānasamphassajā vedanā
jivhāsamphassajā vedanā kāyasamphassajā vedanā manosamphassajā vedanā, imā vuccanti
bhikkhave cha vedanā. 
Katamā ca bhikkhave aṭṭhārasa vedanā: cha somanassupavicārā cha domanassupavicārā cha
upekkhūpavicārā, imā vuccanti bhikkhave aṭṭhārasa vedanā. Katamā ca bhikkhave
chattiṃsa-2. Vedanā: cha gehasitāni somanassāni cha nekkhammasitāni somanassāni cha
gehasitāni domanassāni cha nekkhammasitāni domanassāni cha gehasitā upekkho cha
nekkhammasitā upekkhā, imā vuccanti bhikkhave chattiṃsa vedanā. Katamā ca bhikkhave
aṭṭhasata-3. Vedanā: atītā chattiṃsa vedanā, anāgatā chattiṃsa vedanā, paccuppannā
chattiṃsa vedanā, imā vuccanti bhikkhave aṭṭhasatavedanā. Ayaṃ bhikkhave
aṭṭhasatapariyāyo dhammapariyāyoti. 

1. Dve - sīmu
2. Chatatiṃsā - sī 1. 
3. Aṭṭhasataṃ - sī 1, 2

[BJT Page 440] [\x 440/]     
2. 3. 3
Bhikkhusuttaṃ

271. Atha kho aññataro bhikkhu yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca:
katamānu kho bhante vedanā? Katamo vedanāsamudayo? Tatamā vedanāsamudayagāminī
paṭipadā? Katamo vedanānirodho? Katamā vedanānirodhagāminī paṭipadā? Ko vedanāya
assādo? Ko ādīnavo? Kīṃ nissaraṇanti?
[PTS Page 233] [\q 233/]      tisso imā bhikkhu vedanā. Sukhā vedanā dukkhā vedanā
adukkhamasukhā vedanā, imā vuccanti bhikkhu vedanā. Phassasamudayā vedanāsamudayo.
Taṇhā vedanāsamudayagāminī paṭipadā. Phassanirodhā vedanānirodho. Ayameva ariyo
aṭṭhaṅgiko maggo vedanānirodhagāminī paṭipadā. Seyyathidaṃ: sammādiṭṭhi
sammāsaṃkappo sammāvācā sammākammantā sammāājīvo sammāvāyāmo sammāsati
sammāsamādhi. Yaṃ vedanā paṭicca uppajjati sukhaṃ somanassaṃ ayaṃ vedanāya assādo.
Yā vedanā aniccā dukkhā vipariṇāmadhammā ayaṃ vedanāya ādīnavo. Yo vedanāya
chandarāgavinayo chandarāgappahānaṃ, idaṃ vedanāya nissaraṇanti. 
2. 3. 4
Pubbesuttaṃ

272. Pubbeva me bhikkhave sambodhā anabhisambuddhassa bodhisattasseva sato etadahosi:
katamā nu kho vedanā, katamo vedanāsamudayo, katamā vedanāsamudayagāminī
paṭipadā, katamo vedanānirodho, katamā vedanānirodhagāminī paṭipadā, ko vedanāya
assādo, ko ādīnavo, kiṃ nissaraṇanti. 

Tassa mayhaṃ bhikkhave etadahosi: tisso imā vedanā. Sukhā vedanā dukkhā vedanā
adukkhamasukhā vedanā, imā vuccanti vedanā. Phassasamudayā vedanāsamudayo. Taṇhā
vedanāsamudayagāminī paṭipadā. Phassanirodhā vedanānirodho. Ayameva ariyo
aṭṭhaṅgiko maggo vedanānirodhagāminī paṭipadā. Seyyathīdaṃ: sammādiṭṭhi
sammāsaṃkappo sammāvācā sammākammanto sammāājīvo sammāvāyāmo sammāsati
sammāsamādhi. Yaṃ vedanā paṭicca uppajjati sukhaṃ somanassaṃ ayaṃ vedanāya assādo.
Yā vedanā aniccā dukkhā vipariṇāmadhammā ayaṃ vedanāya ādīnavo. Yo vedanāya
chandarāgavinayo chandarāgappahānaṃ, idaṃ vedanāya nissaraṇanti. 

[BJT Page 442] [\x 442/]     
2. 3. 5
Ñāṇasuttaṃ

273. Imā vedanāti me bhikkhave pubbe ananussutesu dhammesu cakkhuṃ udapādi ñāṇaṃ
udapādi paññā udapādi vijjā udapādi āloko udapādi, ayaṃ vedanā samudayoti me
bhikkhave pubbe ananussutesu dhammesu cakkhuṃ udapādi ñāṇaṃ udapādi paññā
udapādi vijjā udapādi āloko udapādi, [PTS Page 234] [\q 234/]      ayaṃ vedanā-1.
Samudayagāminī paṭipadāti me bhikkhave pubbe ananussutesu dhammesu cakkhuṃ
udapādi ñāṇaṃ udapādi paññā udapādi vijjā udapādi āloko udapādi. Ayaṃ vedanā
nirodhoti me bhikkhave pubbe ananussutesu dhammesu cakkhuṃ udapādi ñāṇaṃ udapādi
paññā udapādi vijjā udapādi āloko udapādi. Ayaṃ vedanā nirodhagāminī paṭipadāti me
bhikkhave pubbe ananussutesu dhammesu cakkhuṃ udapādi ñāṇaṃ udapādi paññā
udapādi vijjā udapādi āloko udapādi. Ayaṃ vedanāya assādoti me bhikkhave pubbe
ananussutesu dhammesu cakkhuṃ udapādi ñāṇaṃ udapādi paññā udapādi vijjā udapādi
āloko udapādi. Ayaṃ vedanāya ādīnavoti me bhikkhave pubbo ananussutesu dhammesu
cakkhuṃ udapādi ñāṇaṃ udapādi paññā udapādi vijjā udapādi āloko udapādi. Idaṃ
vedanāya nissaraṇanti me bhikkhave pubbe ananussutesu dhammesu cakkhuṃ udapādi
ñāṇaṃ udapādi paññā udapādi vijjā udapādi āloko udapādīti. 

2. 3. 6
Sambahulabhikkhusuttaṃ

274. Atha kho sambahulā bhikkhū yena bhagavā tenupasaṅkamiṃsu. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho so bhikkhu
bhagavantaṃ etadavocuṃ: katamānu kho bhante vedanā? Katamo vedanāsamudayo? Katamā
vedanāsamudayagāminīpaṭipadā? Katamo vedanānirodho? Katamā vedanānirodhagāminī
paṭipadā? Katamo vedanānirodho? Katamā vedanānirodhagāminī paṭipadā? Ko vedanāya
assādo? Ko ādīnavo? Kiṃ nissaraṇanti?

Tisso imā bhikkhu vedanā. Sukhā vedanā dukkhā vedanā adukkhamasukhā vedanā, imā
vuccanti bhikkhu vedanā. Phassasamudayā vedanāsamudayo. Taṇhā
vedanāsamudayagāminī paṭipadā. Phassanirodhā vedanānirodho. Ayameva ariyo
aṭṭhaṅgiko maggo vedanānirodhagāminī paṭipadā. Seyyathīdaṃ: sammādiṭṭhi
sammāsaṃkappo sammāvācā sammākammanto sammāājīvo sammāvāyāmo sammāsati
sammāsamādhi. Yaṃ vedanā paṭicca uppajjati sukhaṃ somanassaṃ ayaṃ vedanāya assādo.
Yā vedanā aniccā dukkhā vipariṇāmadhammā ayaṃ vedanāya ādīnavo. Yo vedanāya
chandarāgavinayo chandarāgappahānaṃ, idaṃ vedanāya nissaraṇanti. 

2. 3. 7
Samaṇabrāhmaṇasuttaṃ
275. Tisso imā bhikkhave vedanā, katamā tisso: sukhā vedanā dukkhā vedanā
adukkhamasukhā vedanā. Ye hi ke ci bhikkhave samaṇā vā brāhmaṇā vā imāsaṃ tissannaṃ
vedanānaṃ samudayañca atthagamañca assādañca ādīnavañca nissaraṇañca yathābhūtaṃ
nappajānanti. Ye hi ke ci bhikkhave samaṇā vā brāhmaṇā vā imāsāṃ tissannaṃ vedanānaṃ
samudayañca attagamañca assādañca ādīnavañca nissaraṇañca yathābhūtaṃ pajānanti. -Pe-
sayaṃ abhiññā sacchikatvā upasampajja viharantīti. 

1. Vedanāya - sī1, 2. 

[BJT Page 444] [\x 444/]     

2. 3. 8 
Dutiya samaṇabrāhmaṇasuttaṃ

276. [PTS Page 235] [\q 235/]      tisso imā bhikkhave vedanā, katamā tisso: sukhā vedanā
dukkhā vedanā adukkhamasukhā vedanā. Ye hi keci bhikkhave samaṇā vā brāhmaṇā vā
imāsaṃ tissannaṃ vedanānaṃ samudayañca atthagamañca assādañca ādīnavañca
nissaraṇañca yathābhūtaṃ nappajānanti. Ye hi ke ci bhikkhave samaṇā vā brāhmaṇā vā
imāsaṃ tissannaṃ vedanānaṃ samudayañca atthagamañca assādañca ādīnavañca
nissaraṇañca yathābhūtaṃ pajānanti. Sayaṃ abhiññā sacchikatvā upasampajja viharantīti. 

2. 3. 9
Tatiya samaṇabrāhmaṇasuttaṃ

277. Ye hi koci bhikkhave samaṇā vā brāhmaṇā vā vedanaṃ nappajānanti.
Vedanāsamudayaṃ nappajānanti, vedanānirodhaṃ nappajānanti, vedanānirodhagāminiṃ
paṭipadaṃ nappajānanti, 
Ye hi koci bhikkhave samaṇā vā brahmaṇā vā vedanaṃ pajānanti, vedanāsamudayaṃ
pajānanti, vedanānirodhaṃ pajānanti, vedanānirodhagāminī paṭipadaṃ pajānanti, -pe-

2. 3. 10
Suddhikavedanāsuttaṃ

278. Tisso imā bhikkhave vedanā. Katamā tisso: sukhā vedanā dukkhā vedanā
adukkhamasukhā vedanā. Imā kho bhikkhave tisso vedanāti. 

2. 3. 11
Nirāmisasuttaṃ

279. Atthi bhikkhave sāmisā pīti, atthi nirāmisā pīti, atthi nirāmisā nirāmisatarā pīti. Atthi
sāmisaṃ sukhaṃ, atthi nirāmisaṃ sukhaṃ, atthi nirāmisā nirāmisataraṃ sukhaṃ. Atthi sāmisā
upekhā, atthi nirāmisā upekhā, atthi nirāmisā nirāmisatarā upekhā. Atthi sāmiso vimokkho,
atthi nirāmiso vimokkho, atthi nirāmisā nirāmisataro vimokkho. 

Katamā ca bhikkhave-1 sāmisā pīti: pañcime bhikkhave kāmaguṇā, katame pañca: 
Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā. Sotaviññeyyā
saddā iṭṭhā kantā manāpā piyarūpā kāmūpasaṃhitā rajanīyā. Ghānaviññeyyā gandhā iṭṭhā
kantā manāpā piyarūpā kāmūpasaṃhitā rajanīyā. Jivhāviññeyyā rasā iṭṭhā kantā manāpā
piyarūpā kāmūpasaṃhitā rajanīyā. Kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā. 
Ime kho bhikkhave pañcakāmaguṇā, yaṃ kho bhikkhave ime pañcakāmaguṇe paṭicca
uppajjati pīti, ayaṃ vuccati bhikkhave sāmisā pīti. 


1. [PTS Page 236] [\q 236/]      
Katamā ca sā bhikkhave - sī 1. 

[BJT Page 446. [\x 446/]     ] 

Katamā ca bhikkhave nirāmisā pīti: idha bhikkhave bhikkhu vivicceva kāmehi vivicca
akusalehi dhammehi savitakkaṃ savicāraṃ vivekajaṃ pītisukhaṃ paṭhamajajhānaṃ
upasampajja viharati, vitakka vicārānaṃ vūpasamā ajjhattaṃ sampasādanaṃ cetaso
ekodibhāvaṃ avitakkaṃ avicāraṃ samādhijaṃ pītisukhaṃ dutiyajajhānaṃ upasampajja
viharati, ayaṃ vuccati bhikkhave nirāmisā pīti. 
Katamā ca bhikkhave nirāmisā nirāmisatarā pīti: yā kho bhikkhave khīṇāsavassa
bhikkhuno rāgā cittaṃ vimuttaṃ paccavekkhato dosā cittaṃ vimuttaṃ paccavekkhato mohā
cittaṃ vimuttaṃ paccavekkhato uppajjati pīti. Ayaṃ vuccati bhikkhave nirāmisā nirāmisatarā
pīti. 

Katamañca bhikkhave sāmisaṃ sukhaṃ: pañcime bhikkhave kāmaguṇā, katame pañca: 
Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā. Sotaviññeyyā
saddā iṭṭhā kantā manāpā piyarūpā kāmūpasaṃhitā rajanīyā. Ghānaviññeyyā gandhā iṭṭhā
kantā manāpā piyarūpā kāmūpasaṃhitā rajanīyā. Jivhāviññeyyā rasā iṭṭhā kantā manāpā
piyarūpā kāmūpasaṃhitā rajanīyā. Kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā. 
Ime kho bhikkhave pañcakāmaguṇā. Yaṃ kho bhikkhave ime pañcakāmaguṇe paṭicca
uppajjati sukhaṃ somanassaṃ, idaṃ vuccati bhikkhave sāmisaṃ sukhaṃ. 
Katamañca bhikkhave nirāmisā sukhaṃ: idha bhikkhave bhikkhu vivicceva kāmehi vivicca
akusalehi dhammehi savitakkaṃ savicāraṃ vivekajaṃ pītisukhaṃ paṭhamajajhānaṃ
upasampajja viharati, vitakka vicārānaṃ vūpasamā ajjhattaṃ sampasādanaṃ cetaso
ekodibhāvaṃ avitakkaṃ avicāraṃ samādhijaṃ pītisukhaṃ dutiyajajhānaṃ upasampajja
viharati, pītiyā ca virāgā upekkhako ca viharati sato sampajāno sukhañca kāyena
paṭisaṃvedeti, yaṃ taṃ ariyā ācikkhanti upekkhako satimā sukhavihārīti taṃ tatiyajajhānaṃ
upasampajja viharati. Idaṃ vuccati bhikkhave nirāmisaṃ sukhaṃ. 

Katamañca bhikkhave nirāmisā nirāmisataraṃ sukhaṃ: yaṃ kho bhikkhave khīṇāsavassa
bhikkhuno rāgā cittaṃ vimuttaṃ paccavekkhato dosā cittaṃ vimuttaṃ paccavekkhato mohā
cittaṃ vimuttaṃ [PTS Page 237] [\q 237/]      paccavekkhato uppajjati sukhaṃ somanassaṃ,
idaṃ vuccati bhikkhave nirāmisānirāmisataraṃ sukhaṃ. 

2. Dutiyaṃ jhānaṃ - machasaṃ

[BJT Page 448] [\x 448/]     

Katamā ca bhikkhave sāmisā upekhā: pañcime bhikkhave kāmaguṇā, katame pañca: 
Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā. Sotaviññeyyā
saddā iṭṭhā kantā manāpā piyarūpā kāmūpasaṃhitā rajanīyā. Ghānaviññeyyā gandhā iṭṭhā
kantā manāpā piyarūpā kāmūpasaṃhitā rajanīyā. Jivhāviññeyyā rasā iṭṭhā kantā manāpā
piyarūpā kāmūpasaṃhitā rajanīyā. Kāyaviññeyyā phoṭṭhabbā iṭṭhā kantā manāpā piyarūpā
kāmūpasaṃhitā rajanīyā. 
Ime kho bhikkhave pañcakāmaguṇā. Yā kho bhikkhave ime pañcakāmaguṇe paṭicca
uppajjati upekhā, ayaṃ vuccati bhikkhave sāmisā upekhā. 

Katamā ca bhikkhave nirāmisā upekhā: idha bhikkhave bhikkhu sukhassa ca pahānā
dukkhassa ca pahānā pubbeva somanassadomanassānaṃ atthaṅgamā adukkhamasukhaṃ
upekhāsatipārisuddhiṃ catutthajajhānaṃ upasampajja viharati. Ayaṃ vuccati bhikkhave
nirāmisā upekhā. 

Katamā ca bhikkhave nirāmisā nirāmisatarā upekhā: yā kho bhikkhave khīṇāsavassa
bhikkhuno rāgā cittaṃ vimuttaṃ paccavekkhato dosā cittaṃ vimuttaṃ paccavokkhato mohā
cittaṃ vimuttaṃ paccavekkhato uppajjati upekhā, ayaṃ vuccati bhikkhave nirāmisā
nirāmisatarā upekhā. 

Katamo ca bhikkhave sāmiso vimokkho: rūpapaṭisaññutto vimokkho sāmiso vimokkho.
Katamo ca bhikkhave nirāmiso vimokkho: arūpapaṭisaññutto vimokkho nirāmiso vimokkho.
Katamo ca bhikkhave nirāmisā nirāmisataro vimokkho1. : Yo kho bhikkhave khīṇāsavassa
bhikkhuno rāgā cittaṃ vimuttaṃ paccavekkhato dosaṃ cittaṃ vimuttaṃ paccavekkhato mohā
cittaṃ vimuttaṃ paccavekkhato uppajjati vimokkho, ayaṃ vuccati bhikkhave nirāmisā
nirāmisataro vimokkhoti. 

Aṭṭhasatapariyāyavaggo tatiyo. 

Tatruddānaṃ:

[PTS Page 238] [\q 238/]      sīvakaṭṭhasataṃ bhikkhu pubbeñāṇañca bhikkhunā
Samaṇabrāhmaṇā tīṇi suddhiñca nirāmisanti. 

Vedanāsaṃyuttaṃ niṭṭhitaṃ

1. Vimokho: sī 1. 

[BJT Page 450. [\x 450/]     ] 

3. Mātugāmasaṃyuttaṃ
1. Mātugāmavaggo
3. 1. 1. 
Mātugāmasuttaṃ

280. Pañcahi bhikkhave aṅgehi samannāgato mātugāmo ekanta amanāpo hoti purisassa.
Katamehi pañcahi: na ca rūpavā hoti, na ca bhogavā hoti, na ca sīlavā hoti, alaso ca hoti,
pajañcassa na labhati. Imehi kho bhikkhave pañcahi aṅgehi samannāgato mātugāmo ekanta
amanāpo hoti purisassa. 

Pañcahi bhikkhave aṅgehi samannāgato mātugāmo ekanta amanāpo hoti purisassa.
Katamehi pañcahi: rūpavā ca hoti, bhogavā ca hoti, sīlavā ca hoti, dakkho ca hoti analaso
pajañcassa labhati. Imehi kho bhikkhave pañcahi aṅgehi samannāgato mātugāmo
ekantamanāpo hoti purisassāti. 

3. 1. 2
Purisasuttaṃ

281. Pañcahi bhikkhave aṅgehi samannāgato puriso ekantāmanāpo hoti mātugāmassa.
Katamehi pañcahi: na ca rūpavā hoti, na ca bhogavā hoti, na ca sīlavā hoti, alaso ca hoti,
pajañcassa na labhati. Imehi kho bhikkhave [PTS Page 239] [\q 239/]      pañcahi aṅgehi
samannāgato puriso ekantāmanāpo hoti mātugamassa. 

Pañcahi bhikkhave aṅgehi samannāgato puriso ekantamanāpo hoti mātugamassa. Katamehi
pañcahi: rūpavā ca hoti, bhogavā ca hoti, sīlavā ca hoti, dakkho ca hoti analaso pajañcassa
labhati. Imehi kho bhikkhave pañcahi aṅgehi samannāgato puriso ekantamanāpo hoti
mātugāmassāti. 

3. 1. 3
Āveṇikadukkhasuttaṃ

282. Pañcimāni bhikkhave mātugāmassa āveṇikāni dukkhāni yāni mātugāmo paccanubhoti
aññatreva purisehi katamāni pañca: idha bhikkhave mātugāmo daharova samāno patikulaṃ
gacchati, ñātakehi vinā hoti. Idaṃ bhikkhave mātugāmassa paṭhamaṃ āveṇikaṃ dukkhaṃ
yaṃ mātugāmo paccanubhoti aññatreva purisehi. Puna ca paraṃ bhikkhave mātugāmo utunī
hoti, idaṃ bhikkhave mātugāmassa dutiyaṃ āveṇikaṃ dukkhaṃ yaṃ mātugāmo paccanubhoti
aññatreva purisehi. 

[BJT Page 452. [\x 452/]     ] 

Puna ca paraṃ bhikkhave mātugāmo gabbhinī hoti, idaṃ bhikkhave mātugāmassa tatiyaṃ
āveṇikaṃ dukkhaṃ yaṃ mātugāmo paccanubhoti aññatreva purisehi. Puna ca paraṃ
bhikkhave mātugāmo vijāyati, idaṃ bhikkhave mātugāmassa catutthaṃ āveṇikaṃ dukkhaṃ
yaṃ mātugāmo paccanubhoti aññatreva purisehi. Puna ca paraṃ bhikkhave mātugāmo
purisassa pāricariyaṃ upeti, idaṃ bhikkhave mātugāmassa pañcamaṃ āveṇikaṃ dukkhaṃ yaṃ
mātugāmo paccanubhoti aññatreva purisehi. Imāni kho bhikkhave pañca mātugāmassa
āveṇikāni dukkhāni yāni mātugāmo paccanubhoti aññatreva purisehīti. 

3. 1. 4. 
Tīhidhammehisuttaṃ

283. [PTS Page 240] [\q 240/]      tīhi bhikkhave dhammehi samannāgato mātugāmo
yebhuyyena kāyassa bhedā parammaraṇā apāyaṃ duggatiṃ vinipātaṃ nirayaṃ uppajjati.
Katamehi tīhi: idha bhikkhave mātugāmo pubbaṇhasamayaṃ maccheramalapariyuṭaṭhitena
cetasā agāraṃ ajjhāvasati, majajhanatikaṃ samayaṃ issā pariyuṭṭhitena cetasā agāraṃ
ajjhāvasati, sāyanhasamayaṃ kāmarāgapariyuṭṭhitena cetasā agāraṃ ajjhāvasati, imehi kho
bhikkhave tīhi dhammehi samannāgato mātugāmo yebhuyyena kāyassa bhedā
parammaraṇā apāyaṃ duggatiṃ vinipātaṃ nirayaṃ uppajjatīti. 

3. 1. 5
Anuruddhasuttaṃ* 
284. Atha kho āyasmā anuruddho yena bhagavā tenupasaṅkami, upasaṅkamitvā
bhagavantaṃ abhivādetvā ekamantaṃ nisīdi, ekamantaṃ nisinno kho āyasmā anuruddho
bhagavantaṃ etadavoca:

Idhāhaṃ bhante mātugāmaṃ passāmi dibbena cakkhunā visuddhena atikkantamānusakena
kāyassa bhedā parammaraṇā apāyaṃ duggatiṃ vinipātaṃ nirayaṃ uppajjantaṃ -1. Katīhi nu
kho bhante dhammehi samannāgato mātugāmo kāyassa bhedā parammaraṇā apāyaṃ
duggatiṃ vinipātaṃ nirayaṃ uppajjatīti?

Pañcahi kho anuruddha dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ uppajjati. Katamehi pañcahi: assaddho ca hoti, ahiriko
ca hoti, anottāpi ca hoti, kodhano ca hoti, duppañño ca hoti. Imehi kho anuruddha pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 
Ida suttaṃ marammapotthake na dissate
1. Uppajjantaṃ - sī 1, 2
2. Anotatappi - machasaṃ, syā. 

[BJT Page 454. [\x 454/]     ] 

3. 1. 6
Kodhanasuttaṃ

285. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, kodhano ca hoti, duppañño ca hoti. Imehi kho bhikkhave pañcahi
dhammehi samannāgato [PTS Page 241] [\q 241/]      mātugāmo kāyassa bhedā
parammaraṇā apāyaṃ duggatiṃ vinipātaṃ nirayaṃ upapajjatīti. 

3. 1. 7
Upanāhīsuttaṃ

286. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, upanāhī ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 

3. 1. 8
Issukīsuttaṃ

287. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, issukī ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 

3. 1. 9
Maccharīsuttaṃ

288. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, maccharī ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 

[BJT Page 456] [\x 456/]     
3. 1. 10
Aticārīsuttaṃ

289. [PTS Page 242] [\q 242/]      pañcahi bhikkhave dhammehi samannāgato mātugāmo
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati. Katamehi
pañcahi: assaddho ca hoti, ahiriko ca hoti, anottāpī ca hoti, aticārī ca hoti, duppañño ca
hoti. Imehi kho bhikkhave pañcahi dhammehi samannāgato mātugāmo kāyassa bhedā
parammaraṇā apāyaṃ duggatiṃ vinipātaṃ nirayaṃ upapajjatīti. 

3. 1. 11
Dussīlasuttaṃ

290. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, dussīlo ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 

3. 1. 12
Appassutasuttaṃ

291. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, appassuto ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ upapajjatīti. 


3. 1. 13
Kusītasuttaṃ

292. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: assaddho ca hoti, ahiriko
ca hoti, anottāpī ca hoti, kusīto ca hoti, duppañño ca hoti. Imehi kho bhikkhave pañcahi
dhammehi samannāgato mātugāmo kāyassa bhedā parammaraṇā apāyaṃ duggatiṃ
vinipātaṃ nirayaṃ uppajjatīti. 

[BJT Page 458] [\x 458/]     
(3. 1. 14)
Muṭṭhassatisuttaṃ

293. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: [PTS Page 243] [\q 243/] 
    assaddho ca hoti, ahiriko ca hoti, anottāpī ca hoti, muṭṭhassati ca hoti, duppañño ca hoti.
Imehi kho bhikkhave pañcahi dhammehi samannāgato mātugāmo kāyassa bhedā
parammaraṇā apāyaṃ duggatiṃ vinipātaṃ nirayaṃ uppajjatīti. 

3. 1. 15
Pañcaverasuttaṃ

294. Pañcahi bhikkhave dhammehi samannāgato mātugāmo kāyassa bhedā parammaraṇā
apāyaṃ duggatiṃ vinipātaṃ nirayaṃ upapajjati. Katamehi pañcahi: pāṇātipātī ca hoti,
adinnādāyī ca hoti, kāmesumicchācārī ca hoti, musāvādī ca hoti,
surāmerayamajjapamādaṭṭhāyī ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā apāyaṃ duggatiṃ vinipātaṃ nirayaṃ
uppajjatīti. 

Mātugāmavaggo paṭhamo

Tatruddānaṃ:

Mātugāmo purisoca āveṇiko tīhi dhammehi
Kodhano upanāhī ca issukī maccharena ca, 
Aticārī ca anuruddho dussīlo cāppassuto
Kusīto muṭṭhassatīceti pañcaveraṃ pañcadasāti. 

[BJT Page 460] [\x 460/]     
2. Anuruddhavaggo
3. 2. 1
Anuruddhasuttaṃ 
295. Atha kho āyasmā anuruddho yena bhagavā tenupasaṅkami, upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā anuruddho
bhagavantaṃ etadavoca:

Idhāhaṃ bhante mātugāmaṃ passāmi dibbena cakkhunā visuddhena atikkantamānusakena
kāyassa bhedā parammaraṇā sugatiṃ saggaṃ lokaṃ upapajjantaṃ. Katīhi nukho bhante
dhammehi samannāgato mātugāmo kāyassa bhedā parammaraṇā sugatiṃ saggaṃ lokaṃ
upapajjatīti. 

Pañcahi kho anuruddha dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, akkodhano ca hoti, paññavā ca hoti. Imehi kho anuruddha pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 2
Akkodhanasuttaṃ

296. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, akkodhano ca hoti, paññavā ca hoti. Imehi kho bhikkhave pañcahi dhammehi
samannāgato [PTS Page 244] [\q 244/]      mātugāmo kāyassa bhedā parammaraṇā sugatiṃ
saggaṃ lokaṃ upapajjatīti. 

3. 2. 3
Anupanāhīsuttaṃ

297. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, anupanāhī ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

Idampi suttaṃ marammapotthake na dissate

[BJT Page 462] [\x 462/]     

3. 2. 4
Anissukīsuttaṃ

298. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, anissukī ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 5
Amaccharīsuttaṃ

299. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, amaccharī ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 6
Anaticārīsuttaṃ
300. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, anaticārī ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 7
Sīlavantasuttaṃ

301. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, sīlavā ca hoti, paññavā ca hoti. Imehi kho bhikkhave pañcahi dhammehi samannāgato
mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

[BJT Page 464] [\x 464/]     

3. 2. 8
Bahussutasuttaṃ

302. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, bahussuto ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 9
Āraddhaviriyasuttaṃ

303. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, āraddhaviriyo ca hoti, paññavā ca hoti. Imehi kho bhikkhave pañcahi dhammehi
samannāgato mātugāmo kāyassa bhedā parammaraṇā sugatiṃ saggaṃ lokaṃ upapajjatīti. 

3. 2. 10
Upaṭṭhitasatisuttaṃ

394. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: saddho ca hoti, hirimā ca hoti, ottāpī ca
hoti, [PTS Page 245] [\q 245/]      upaṭṭhitasati ca hoti, paññavā ca hoti. Imehi kho
bhikkhave pañcahi dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjatīti. 

3. 2. 11
Pañcasīlasuttaṃ

305. Pañcahi bhikkhave dhammehi samannāgato mātugāmo kāyassa bhedā parammaraṇā
sugatiṃ saggaṃ lokaṃ upapajjati. Katamehi pañcahi: pāṇātipātā paṭivirato ca hoti,
adinnādānā paṭivirato ca hoti, kāmesu micchācārā paṭivirato ca hoti, musāvādā paṭivirato
ca hoti, surāmerayamajjapamādaṭṭhānā paṭivirato ca hoti, imehi kho bhikkhave pañcahi
dhammehi samannāgato mātugāmo kāyassa bhedā parammaraṇā sugatiṃ saggaṃ lokaṃ
upapajjatīti. 

Anuruddhavaggo dutiyo. 

Tatruddānaṃ:

Anuruddho akkodhano anupanāhī anissukī
Amaccharī anaticārī sīlavā ca bahussuto
Viriyaṃ sati pañcasīlo ca sukkapakkhe pakāsitāti. 

[BJT Page 466] [\x 466/]     
3. Balavaggo
3. 3. 1
Suddhasuttaṃ

306. Pañcimāni bhikkhave mātugāmassa balāni, katamāni pañca: rūpabalaṃ, bhogabalaṃ,
ñātibalaṃ, puttabalaṃ, sīlabalaṃ. Imāni kho bhikkhave pañca mātugāmassa balānīti. 
3. 3. 2
Visāradasuttaṃ

307. [PTS Page 246] [\q 246/]      pañcimāni bhikkhave mātugāmassa balāni katamāni
pañca: rūpabalaṃ, bhogabalaṃ, ñātibalaṃ, puttabalaṃ, sīlabalaṃ. Imāni kho bhikkhave pañca
mātugāmassa balāni. Imehi kho bhikkhave pañcahi balehi samannāgato mātugāmo visārado
agāraṃ ajjhāvasatīti. 

3. 3. 3
Pasayhasuttaṃ

308. Pañcimāni bhikkhave mātugāmassa balāni katamāni pañca: rūpabalaṃ, bhogabalaṃ,
ñātibalaṃ, puttabalaṃ, sīlabalaṃ. Imāni kho bhikkhave pañca mātugāmassa balāni. Imehi kho
bhikkhave pañcahi balehi samannāgato mātugāmo sāmikaṃ pasayha agāraṃ ajjhāvasatīti. 

3. 3. 4
Ahibhuyhasuttaṃ

309. Pañcimāni bhikkhave mātugāmassa balāni katamāni pañca: rūpabalaṃ, bhogabalaṃ,
ñātibalaṃ, puttabalaṃ, sīlabalaṃ. Imāni kho bhikkhave pañca mātugāmassa balāni. Imehi kho
bhikkhave pañcahi balehi samannāgato mātugāmo sāmikaṃ abhibhuyyavattati. 

Ekena ca kho bhikkhave balena samannāgato puriso mātugāmaṃ abhibhuyya vattati,
katamena ekena: issariyabalena, issariyabalena abhibhūtaṃ bhikkhave mātugāmaṃ neva
rūpabalaṃ tāyati, na bhogabalaṃ-1 tāyati, na ñātibalaṃ tāyati, na puttabalaṃ tāyati, na
sīlabalaṃ tāyatīti. 

------------------------
1. Gottabalaṃ - sī 1, 2. 

[BJT Page 468] [\x 468/]     
3. 3. 5
Aṅgasuttaṃ

310. [PTS Page 247] [\q 247/]      pañcimāni bhikkhave mātugāmassa balāni, katamāni
pañca: rūpapabalaṃ bhogabalaṃ ñātibalaṃ puttabalaṃ sīlabalaṃ. Rūpabalena ca bhikkhave
mātugāmo samannāgato hoti na ca bhogabalena, evaṃ so tena aṅgena aparipūro hoti. Yato
ca kho bhikkhave mātugāmo rūpabalena ca samannāgato hoti bhogabalena ca, evaṃ so tena
aṅgena paripūro hoti. Rūpabalena ca bhikkhave mātugāmo samannāgato hoti bhoga balena
ca, na ca ñātibalena evaṃ so tena aṅgena aparipūro hoti. Yato ca kho bhikkhave mātugāmo
rūpabalena ca samannāgato hoti bhogabalena ca ñātibalena ca, evaṃ so tena aṅgena paripūro
hoti. 

Rūpabalena ca bhikkhave mātugāmo samannāgato hoti bhogabalena ca ñātibalena ca, na ca
puttabalena, evaṃ so tena aṅgena aparipūro hoti. Yato ca kho bhikkhave mātugāmo
rūpabalena ca samannāgato hoti bhogabalena ca ñātibalena ca puttabalena ca, evaṃ so tena
aṅgena paripūro hoti. Rūpabalena ca bhikkhave mātugāmo samannāgato hoti bhogabalena
ca ñātibalena ca puttabalena ca na ca sīlabalena. Evaṃ so tena aṅgena aparipūro hoti. Yato
ca kho bhikkhave mātugāmo rūpabalena ca samannāgato hoti bhogabalena ca ñātibalena ca
puttabalena ca sīlabalena ca, evaṃ so tena aṅgena paripūro hoti. Imāni kho bhikkhave pañca
mātugāmassa balānīti. 

3. 3. 6
Nāsitabbasuttaṃ

311. Pañcimāni bhikkhave mātugāmassa balāni, katamāni pañca: rūpapabalaṃ bhogabalaṃ
ñātibalaṃ puttabalaṃ sīlabalaṃ. [PTS Page 248] [\q 248/]      rūpabalena ca bhikkhave
mātugāmo samannāgato hoti na ca sīlabalena, nāsenteva naṃ kule na vāsenti. Rūpabalena ca
bhikkhave mātugāmo samannāgato hoti bhogabalena ca na ca sīlabalena, nāsenteva naṃ
kule na vāsenti. Rūpabalena ca bhikkhave mātugāmo samannāgato hoti bhogabalena ca ñāti
balena ca, na ca sīlabalena, nāsentava naṃ kule na vāsenti. Rūpabalena ca bhikkhave
mātugāmo samannāgato hoti bhogabalena ca ñātibalena ca puttabalena ca na ca sīlabalena,
nāsenteva naṃ kule na vāsenti. 

[BJT Page 470] [\x 470/]     

Yato ca kho bhikkhave mātugāmo rūpabalena samannāgato hoti bhogabalena ca ñātibalena
ca puttabalena ca sīla balena ca. Vāsentava naṃ kule na nāsenti. Sīlabalena ca bhikkhave
mātugāmo samannāgato hoti na ca rūpa balena vāsentava naṃ kule na nāsenti. Sīlabalena ca
bhikkhave mātugāmo samannāgato hoti na ca bhogabalena, vāsenteva naṃ kule na nāsenti.
Sīlabalena ca bhikkhave mātugāmo samannāgato hoti na ca ñātibalena vāsentava naṃ kule
na nāsenti. 

Sīlabalena ca bhikkhave mātugāmo samannāgato hoti na ca puttabalena, vāsenteva naṃ kule
na nāsenti, imāni kho bhikkhave pañca mātugāmassa balānīti. 

3. 3. 7
Hetusuttaṃ

312. Pañcimāni bhikkhave mātugāmassa balāni, katamāni pañca: rūpabalaṃ bhogabalaṃ
ñātibalaṃ puttabalaṃ sīlabalaṃ. Na bhikkhave mātugāmo rūpabalahetu vā bhogabalahetu vā
ñātibalahetu vā puttabalahetu vā kāyassa bhedā parammaraṇā sugatiṃ saggaṃ lokaṃ
upapajjati. Sīlabalahetu kho bhikkhave mātugāmo kāyassa bhedā parammaraṇā sugatiṃ
saggaṃ lokaṃ upapajjati. Imāni kho bhikkhave pañca mātugāmassa balānīti. 

3. 3. 8
 hānasuttaṃ

313. [PTS Page 249] [\q 249/]      pañcimāni bhikkhave ṭhānāni dullabhāni akatapuññena
mātugāmena. Katamāni pañca: patirūpakule jāyeyyanti idaṃ bhikkhave paṭhamaṃ ṭhānaṃ
dullabhaṃ akatapuññena mātugāmena. Patirūpakule jāyitvā patirūpaṃ kulaṃ gaccheyyanti
idaṃ bhikkhave dutiyaṃ ṭhānaṃ dullabhaṃ akatapuññena mātugāmena. Patirūpakule jāyitvā
patirūpaṃ kulaṃ ganatvā asapatti āgāraṃ ajjhāvaseyyanti idaṃ bhikkhave tatiyaṃ ṭhānaṃ
dullabhaṃ akatapuññena mātugāmena. Patirūpakule jāyitvā patirūpaṃ kulaṃ gantvā asapatti
agāraṃ ajjhāvasanti puttavatī assanti idaṃ bhikkhave catutthaṃ ṭhānaṃ dullabhaṃ
akatapuññena mātugāmena. Patirūpakule jāyitvā patirūpaṃ kulaṃ gantvā asapatti agāraṃ
ajjhāvasanti puttavatī samānā sāmikaṃ abhibhuyya vatteyyanti idaṃ bhikkhave pañcamaṃ
ṭhānaṃ dullabhaṃ akatapuññena mātugāmena. Imāni kho bhikkhave pañca ṭhānāni
dullabhāni akatapuññena mātugāmena. 

[BJT Page 472] [\x 472/]     

Pañcimāni bhikkhave ṭhānāni sulabhāni katapuññena mātugāmena. Katamāni pañca:
patirūpakule jāyeyyanti idaṃ bhikkhave paṭhamaṃ ṭhānaṃ sulabhaṃ katapuññena
mātugāmena. Patirūpakule jāyitvā patirūpaṃ kulaṃ gaccheyyanti idaṃ bhikkhave dutiyaṃ
ṭhānaṃ sulabhaṃ katapuññena mātugāmena. Patirūpakule jāyitvā patirūpaṃ kulaṃ gantvā
asapatti agāraṃ ajjhāvaseyyanti idaṃ bhikkhave tatiyaṃ ṭhānaṃ sulabaṃ katapuññena
mātugāmena. Patirūpakule jāyitvā patirūpaṃ kulaṃ gantvā asapatti agāraṃ ajjhāvasanti
puttavatī assanti idaṃ bhikkhave catutthaṃ ṭhānaṃ sulabhaṃ katapuññena mātugāmena.
Patirūpakule [PTS Page 250] [\q 250/]      jāyitvā patirūpaṃ kulaṃ gantvā asapatti agāraṃ
ajjhāvasanti puttavatī samānā sāmikaṃ abhibhuyya vatteyyanti idaṃ bhikkhave pañcamaṃ
ṭhānaṃ sulabhaṃ katapuññena mātugāmena. Imāni kho bhikkhave pañca ṭhānāni sulabhāni
katapuññena mātugāmenāti. 

3. 3. 9
Visāradavādasuttaṃ
314. Pañcahi bhikkhave dhammehi samannāgato mātugāmo visārado agāraṃ ajjhāvasati.
Katamehi pañcanahi: pāṇātipātā paṭivirato ca hoti, adinnādānā paṭivirato ca hoti, kāmesu
micchācārā paṭivirato ca hoti, musāvādā paṭivirato ca hoti, surāmerayamajjapamādaṭṭhānā
paṭivirato ca hoti; imehi kho bhikkhave pañcahi dhammehi samannāgato mātugāmo
visārado agāraṃ ajjhāvasatīti. 

3. 3. 10
Vaḍḍīsuttaṃ
315. Pañcahi bhikkhave vaḍḍīhi vaḍḍhamānā ariyasāvikā ariyāya vaḍḍiyā vaḍḍhati,
sārādāyinī ca hoti varādāyinī ca kāyassa. Katamāhi-1 pañcahi: saddhāya vaḍḍhati, sīlena
vaḍḍhati, sutena vaḍḍhati, cāgena vaḍḍhati, paññāya vaḍḍhati. Imāhi-2 kho bhikkhave
pañcahi vaḍḍīhi vaḍḍamānā ariyasāvakā ariyāya vaḍḍiyā vaḍḍhati, sārādāyinī ca hoti
varādāyinī ca kāyassāti. 

Saddhāya sīlena ca yādha vaḍḍhati
Paññāya cāgena sutena cūbhayaṃ
Sā tādisī sīlavatī upāsikā
Ādiyati-3 sāraṃ idheva attanoti. 

Balavaggo tatiyo
Tatruddānaṃ:

Suddhā visāradā pasayhā abhibhuyya aṅgena pañcamaṃ
Nāsayitabbaṃ hetuṭṭhānaṃ visāradā vaḍḍinā te dasāti. 

[PTS Page 251] [\q 251/]      mātugāmasaṃyuttaṃ samattaṃ

1. Katamehi - machasaṃ, syā. 
2. Imehi - machasaṃ, syā. 
3. Ādiyati - machasaṃ. Syā. 

[BJT Page 474] [\x 474/]     
4. Jambukhādaka saṃyuttaṃ
4. 1. 1
Nibbānasuttaṃ

316. Ekaṃ samayaṃ āyasmā sāriputto magadhesu viharati nālagāmake. -1. Atha kho
jambukhādako paribbājako yenāyasmā sāriputto tenupasaṅkami. Upasaṅkamitvā āyasmatā
sāriputtena saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ
nisīdi. Ekamantaṃ nisinno kho jambukhādako paribbājako āyasmantaṃ sāriputtaṃ etadavoca:
nibbānaṃ nibbāṇanti āvuso sāriputta vuccati, katamannu kho āvuso nibbānanti. 

Yo kho āvuso rāgakkhayo dosakkhayo mohakkhayo idaṃ vuccati nibbānanti. Atthi panāvuso
maggo atthi paṭipadā etassa nibbānassa sacchikiriyāyāti. Atthi kho āvuso maggo atthi
paṭipadā etassa nibbānassa sacchikiriyāyāti. [PTS Page 252] [\q 252/]      katamo panāvuso
maggo katamā paṭipadā etassa nibbānassa sacchikiriyāyāti. Ayameva kho āvuso ariyo
aṭṭhaṅgiko maggo etassa nibbānassa sacchikiriyāya, seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etassa nibbānassa sacchikiriyāyāti.
Bhaddako āvuso maggo bhaddikā paṭipadā etassa nibbānassa sacchikiriyāya, alañca
panāvuso sāriputta appamādāyāti. 

4. 1. 2

Arahattasuttaṃ

317. Arahattaṃ arahattanti āvuso sāriputta vuccati, katamannu kho āvuso arahattanti. Yo kho
āvuso rāgakkhayo dosakkhayo mohakkhayo idaṃ vuccati arahattanti. Atthi panāvuso maggo
atthi paṭipadā etassa arahattassa sacchikiriyāyāti. Atthi kho āvuso maggo atthi paṭipadā
etassa arahattassa sacchikiriyāyāti. Katamo panāvuso maggo katamā paṭipadā etassa
arahattassa sacchikiriyāyāti. Ayameva kho āvuso ariyo aṭṭhaṅgiko maggo etassa arahattassa
sacchikiriyāya. Seyyathīdaṃ: sammādiṭṭhi sammāsaṅkappo sammāvācā sammākammānto
sammāājīvo sāmmāvāyāmo sammāsati sammāsamādhi. Ayaṃ kho āvuso maggo ayaṃ
paṭipadā etassa arahattassa sacchikiriyāyāti. Bhaddako āvuso maggo bhaddikā paṭipadā
etassa arahattassa sacchikiriyāya. Alañca panāvuso sāriputta appamādāyāti. 

1. Nālakagāmake - machasaṃ, 

[BJT Page 476] [\x 476/]     
4. 1. 3
Dhammavādīsuttaṃ

318. Ko nu kho āvuso sāriputta loke dhammavādīno. Ke loke suppaṭipannā, ke loko
sugatāti. Ye kho āvuso rāgassa pahānāya-1 dhammaṃ desenti, [PTS Page 253] [\q 253/]     
dosassa pahānāya dhammaṃ desenti, mohassa pahānāya dhammaṃ desenti, te loke
dhammavādino. Ye kho āvuso rāgassa pahānāya paṭipannā, dosassa pahānāya paṭipannā,
mohāssa pahānāya paṭipannā, te loke suppaṭipannā. Yesaṃ kho āvuso rāgo pahīno
ucchinnamūlo tālāvatthukato anabhāvakato-2 āyātiṃ anuppādadhammo. Doso pahīno
ucchinnamūlo tālāvatthukato anabhāvakato āyatiṃ anuppādadhammo, moho pahīno
ucchinnamūlo tālāvatthukato anabhāvakato āyatiṃ anuppādadhammo te loke sugatāti. 

Atthi panāvuso maggo atthi paṭipadā etassa rāgassa dosassa mohassa pahānāyāti. Atthi
kho-3 āvuso maggo atthi paṭipadā etassa rāgassa dosassa mohassa pahānāyāti. Katamo
panāvuso maggo katamā paṭipadā etassa rāgassa dosassa mohassa pahānāyāti. Ayameva
kho āvuso ariyo aṭṭhaṅgiko maggo etassa rāgassa dosassa mohassa pahānāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa rāgassa dosassa
mohassa pahānāyāti. Bhaddako āvuso maggo bhaddikā paṭipadā etassa rāgassa dosassa
mohassa pahānāya. Alañca panāvuso sāriputta, appamādāyāti. 

4. 1. 4
Kimatthiyasuttaṃ
319. Kimatthiyaṃ āvuso sāriputta samaṇe gotame brahmacariyaṃ vussatīki. Dukkhassa kho
āvuso pariññatthaṃ bhagavati brahmacariyaṃ vussatīti. Atthi panāvuso maggo atthi
paṭipadā etassa dukkhassa pariññāyāti. Atthi kho āvuso maggo atthi paṭipadā etassa
dukkhassa pariññāyāti. Katamo panāvuso maggo katamā paṭipadā etassa dukkhassa
pariññāyāti. [PTS Page 254] [\q 254/]      ayameva kho āvuso ariyo aṭṭhaṅgiko maggo
etassa dukkhassa pariññāya, seyyathīdaṃ: sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi. Ayaṃ kho āvuso
maggo ayaṃ paṭipadā etassa dukkhassa pariññāyāti. Bhaddako āvuso maggo bhaddikā
paṭipadā etassa dukkhassa pariññāya. Alañca panāvuso sāriputta appamādāyāti. 

1. Rāgappahānāya - machasaṃ, syā
2. Anabhāvaṃ kato - machasaṃ. Syā
3. Atthiyeva kho - syā. 

[BJT Page 478] [\x 478/]     

4. 1. 5
Assāsasuttaṃ

320. Assāsappatto assāsappattoti āvuso sāriputta vuccati. Kittāvatā nu kho āvuso sāriputta
assāsappatto hotīti. Yato kho āvuso bhikkhu channaṃ phassāyatanānaṃ samudayañca
atthagamañca ādīnavañca nissaraṇañca yathābhūtaṃ pajānāti, ettāvatā kho āvuso
assāsappatto hotīti. Atthi panāvuso maggo atthi paṭipadā etassa assāsassa sacchikiriyāyāti.
Atthi kho āvuso maggo atthi paṭipadā etassa assāsassa sacchikiriyāyāti. 

Katamo panāvuso maggo katamā paṭipadā etassa assāsassa sacchikiriyāyāti. Ayameva kho
āvuso ariyo aṭṭhaṅgiko maggo etassa assāsassa sacchikiriyāya. Seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etassa assāsassa sacchikiriyāyāti.
Bhaddako āvuso maggo bhaddikā paṭipadā etassa assāsassa sacchikiriyāya. Alañca
panāvuso sāriputta appamādāyāti. 

4. 1. 6
Paramassāsasuttaṃ

321. Paramassāsappatto paramassāsappattoti āvuso sāriputta, vuccati. Kittāvatā nu kho
āvuso sāriputta paramassāsappatto hotīti. Yato kho āvuso bhikkhu channaṃ
phassāyatanānaṃ [PTS Page 255] [\q 255/]      samudayañca atthagamañca ādīnavañca
nissaraṇañca yathābhūtaṃ viditvā anupādā vimutto hoti, ettāvatā kho āvuso
paramassāsappatto hotīti. Atthi panāvuso maggo atthi paṭipadā etassa paramassāsassa
sacchikiriyāyāti. 
Katamo panāvuso maggo katamā paṭipadā etassa paramassāsassa sacchikiriyāyāti. Ayameva
kho āvuso ariyo aṭṭhaṅgiko maggo etassa paramassāsassa sacchikiriyāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa paramassāsassa
sacchikiriyāyāti. Bhaddako āvuso maggo bhaddikā paṭipadā etassa paramassāsassa
saccikiriyāya. Alañca panāvuso sāriputta appamādāyāti. 

[BJT Page 480] [\x 480/]     

4. 1. 7
Vedanāsuttaṃ
322. Vedanā vedanāti āvaso sāriputta vuccati. Katamā nu kho āvuso vedanāti. Tisso imā
āvuso vedanā, sukhā vedanā dukkhā vedanā adukkhamasukhā vedanā. Imā kho āvuso tisso
vedanāti. Atthi panāvuso maggo atthi paṭipadā etāsaṃ-1 vedanānaṃ pariññāyāti. Atthi kho
āvuso maggo atthi paṭipadā etāsaṃ vedanānaṃ pariññāyāti. 

Katamo panāvuso maggo katamā paṭipadā etāsaṃ vedanānaṃ pariññāyāti. Ayameva kho
āvuso ariyo aṭṭhaṅgiko maggo etāsaṃ vedanānaṃ pariññāya. Seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etāsaṃ vedanānaṃ pariññāyāti.
Bhaddako āvuso maggo bhaddikā paṭipadā etāsaṃ vedanānaṃ pariññāya. Alañca panāvuso
sāriputta appamādāyāti. 
4. 1. 8
Āsavasuttaṃ
323. [PTS Page 256] [\q 256/]      āsavo āsavoti āvuso sāriputta vuccati. Katamo nu kho
āvuso āsavoti. Tayo me āvuso āsavā, kāmāsavo bhavāsavo avijjāsavo. Ime kho āvuso tayo
āsavāti. Atthi panāvuso maggo atthi paṭipadā etesaṃ āsavānaṃ pahānāyāti. Katamo
panāvuso maggo katamā paṭipadā etesaṃ āsavānaṃ pahānāyāti. 

Ayameva kho āvuso ariyo aṭṭhaṅgiko maggo etesaṃ āsavānaṃ pahānāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etesaṃ āsavānaṃ
pahānāya. Alañca panāvuso sāriputta appamādāyāti. 

4. 1. 9
Avijjāsuttaṃ

324. Avijjā avijjāti āvuso sāriputta vuccati. Katamā nu kho āvuso avijjāti. Yaṃ kho āvuso
dukkhe aññāṇaṃ dukkhasamudaye aññāṇaṃ dukkhanirodhe aññāṇaṃ
dukkhanirodhagāminiyā paṭipadāya aññāṇaṃ, ayaṃ vuccatāvuso avijjāti. Atthi panāvuso
maggo atthi paṭipadā etissā avijjāya pahānāyāti. Ati kho āvuso maggo atthi paṭipadā etissā
avijjāya pahānāyāti. Katamo panāvuso maggo katamā paṭipanadā etissā avijjāya pahānāyāti.
Ayameva kho āvuso ariyo aṭṭhaṅgiko maggo etissā avijjāya pahānāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa [PTS Page 257]
[\q 257/]      avijjāya pahānāya. Alañca panāvuso sāriputta appamādāyāti. 

1. Tissannaṃ - machasaṃ, syā. 

[BJT Page 482] [\x 482/]     
4. 1. 10
Taṇhāsuttaṃ

325. Taṇhā taṇhāti āvuso sāriputta vuccati. Katamā nu kho āvuso taṇhāti. Tisso imā āvuso
taṇhā: kāmataṇhā bhavataṇhā vibhavataṇhā. Imā kho āvuso taṇhā: imā kho āvuso tisso
taṇhāti. Atthi panāvuso maggo atthi paṭipadā etāsaṃ taṇhānaṃ pahānāyāti. Atthi kho āvuso
maggo atthi paṭipadā etāsaṃ taṇhānaṃ pahānāyāti. Katamo panāvuso maggo katamā
paṭipadā etāsaṃ taṇhānaṃ pahānāyāti. Ayameva kho āvuso ariyo aṭṭhaṅgiko maggo etāsaṃ
taṇhānaṃ pahānāya. Seyyathīdaṃ: sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi. Ayaṃ kho āvuso
maggo ayaṃ paṭipadā etāsaṃ taṇhānaṃ pahānāyāti. Bhaddako āvuso maggo bhaddikā
paṭipadā etāsaṃ taṇhānaṃ pahānāya. Alañca panāvuso sāriputta appamādāyāti. 

4. 1. 11
Oghasuttaṃ
326. Ogho oghoti āvuso sāriputta vuccati katamo nu kho āvuso oghoti. Cattārome āvuso
oghā: kāmoso bhavogho diṭṭhogho avijjogho. Ime kho āvuso cattāro oghāti. Atthi panāvuso
maggo atthi paṭipadā etesaṃ oghānaṃ pahānāyāti. Atthi kho āvuso maggo atthi paṭipadā
etesaṃ oghānāṃ pahānāyāti. Katamo panāvuso maggo katamā paṭipadā etesaṃ oghānaṃ
pahānāyāti. Ayameva kho āvuso ariyo aṭṭhaṅgiko maggo etesaṃ oghānaṃ pahānāya.
Seyyathīdaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati [PTS Page 258] [\q 258/]      sammāsamādhi. Ayaṃ kho āvuso
maggo ayaṃ paṭipadā etesaṃ oghānaṃ pahānāyāti. Bhaddako āvuso maggo bhaddikā
paṭipadā etesaṃ oghānaṃ pahānāya. Alañca panāvuso sāriputta appamādāyāti. 

4. 1. 12
Upādānasuttaṃ

327. Upādānaṃ upādānanti panāvuso sāriputta vuccati. Katamannu kho āvuso upādānanti.
Cattārimāni āvuso upādāni: kāmūpādānaṃ diṭṭhūpādānaṃ sīlabbatūpādānaṃ
attavādūpādānaṃ imāni kho āvuso cattāri upādānānīti. Atthi panāvuso maggo atthi
paṭipadā etesaṃ upādānānaṃ pahānāyāti. Atthi kho āvuso maggo atthi paṭipadā etesaṃ
upādānānaṃ pahānāyāti. Katamo panāvuso maggo katamā paṭipadā etesaṃ upādānānaṃ
pahānāyāti. Ayameva kho ariyo aṭṭhaṅgiko maggo etesaṃ upādānānaṃ pahānāya,
seyyathīdaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etesaṃ
upādānānaṃ pahānāyāti. Bhaddako āvuso maggo bhaddikā paṭipadā etesaṃ upādānānaṃ
pahānāya. Alañca panāvuso sāriputta appamādāyāti. 

[BJT Page 484] [\x 484/]     
4. 1. 13
Bhavasuttaṃ

328. Bhavo bhavoti āvuso sāriputta vuccati. Katamo nu kho āvuso bhavoti, tayome āvuso
bhavā, kāmabhavo rūpabhavo arūpabhavo. Ime kho āvuso tayo bhavāti. Atthi panāvuso
maggo atthi paṭipadā etesaṃ bhavānaṃ pariññāyāti. Atthi kho āvuso maggo atthi paṭipadā
etesaṃ bhavānaṃ pariññāyāti. Katamo panāvuso maggo katamā paṭipadā etesaṃ bhavānaṃ
pariññāyāti. [PTS Page 259] [\q 259/]      ayameva kho āvuso ariyo aṭṭhaṅgiko maggo
etesaṃ bhavānaṃ pariññāya. Seyyathīdaṃ: sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi. Ayaṃ kho āvuso
maggo ayaṃ paṭipadā etesaṃ bhavānaṃ pariññāyāti. Bhaddako panāvuso maggo, bhaddikā
paṭipadā etesaṃ bhavānaṃ pariññāya. Alañca panāvuso sāriputta appamādāyāti. 

4. 1. 14
Dukkhasuttaṃ

329. Dukkhaṃ dukkhanti āvuso sāriputta vuccati. Katamaṃ nu kho āvuso dukkhanti. Tisso
imā āvuso dukkhatā, dukkhadukkhatā saṅkhāradukkhatā vipariṇāmadukkhatā. Imā kho
āvuso tisso dukkhatāti. Atthi panāvuso maggo atthi paṭipadā etāsaṃ dukkhatānaṃ
pariññāyāti. Atthi kho āvuso maggo atthi paṭipadā etāsaṃ dukkhatānaṃ pariññāyāti. Katamo
panāvuso maggo katamā paṭipadā etāsaṃ dukkhatānaṃ pariññāyāti. Ayameva kho āvuso
ariyo aṭṭhaṅgiko maggo etāsaṃ dukkhatānaṃ pariññāya, seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etāsaṃ dukkhatānaṃ pariññāyāti.
Bhaddako āvuso maggo bhaddikā paṭipadā etāsaṃ dukkhatānaṃ pariññāya. Alañca
panāvuso sāriputta appamādāyāti. 

4. 1. 15
Sakkāyasuttaṃ
330. Sakkāyo sakkāyoti āvuso sāriputta vuccati. Katamo nu kho āvuso sakkāyoti. Pañcime
āvuso upādānakkhandhā sakkāyo vutto bhagavatā. Seyyathīdaṃ rūpūpādānakkhandho
vedanūpādanakkhandho saññūpādānakkhandho saṅkhārūpādānakkhandho [PTS Page 260]
[\q 260/]     viññāṇūpādānakkhandho, ime kho āvuso pañcūpādānakkhandho sakkāyo vutto
bhagavatātī. Atthi panāvuso maggo atthi paṭipadā etassa sakkāyassa pariññāyāti. 

[BJT Page 486] [\x 486/]     

Atthi kho āvuso maggo atthi paṭipadā etassa sakkāyassa pariññāyāti. Katamo panāvuso
maggo katamā paṭipadā etassa sakkāyassa pariññāyāti. Ayameva kho āvuso ariyo
aṭṭhaṅgiko maggo etassa sakkāyassa pariññāya, seyyathīdaṃ: sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati sammāsamādhi. Ayaṃ
kho āvuso maggo ayaṃ paṭipadā etassa sakkāyassa pariññāyāti. Bhaddako āvuso maggo
bhaddikā paṭipadā etassa sakkāyassa pariññāya. Alañca pānāvuso sāriputta appamādāyāti. 

4. 1. 16
Dukkarasuttaṃ

331. Kinnu kho āvuso sāriputta imasmiṃ dhammavinaye dukkaranti. Pabbajjā kho āvuso
imasmiṃ dhammavinaye dukkarāti. Pabbajitena panāvuso kiṃ dukkaranti. Pabbajitena kho
āvuso abhirati dukkarāti. Abhiratena pana āvuso kiṃ dukkaranti. Abhiratena kho āvuso
dhammānudhammapaṭipatti dukkarāti. Kīva ciraṃ panāvuso dhammānudhammapaṭipanno
bhikkhu arahaṃ assāti. Na ciraṃ āvusoti. 

Jambukhādakasaṃyuttaṃ samattaṃ
Tatruddānaṃ:

Nibbānaṃ arahattañca [PTS Page 261] [\q 261/]      dhammavādi kimatthiyaṃ
Assāso paramassāso vedanā āsavo tathā, 
Avijjā taṇhā oghova upādānaṃ bhavopica
Dukkhañceva sakkāyo dukkarañceti soḷasa. 

[BJT Page 488] [\x 488/]     

5. Sāmaṇḍakāni saṃyuttaṃ
5. 1. 1
Nibbānasuttaṃ

332. Ekaṃ samayaṃ āyasmā sāriputto vajjīsu viharati ukkavelāyaṃ gaṅgāya nadiyā tīre. Atha
kho sāmaṇḍakāni-2 paribbājako yenāyasmā sāriputto tenupasaṅkami. Upasaṅkamitvā
āyasmatā sāriputtena saddhiṃ sammodi. Sammodanīyaṃ kathaṃ sārāṇīyaṃ vītisāretvā
ekamantaṃ nisīdi. Ekamantaṃ nisinno kho sāmaṇḍakāni paribbājako āyasmantaṃ sāriputtaṃ
etadavoca: nibbānaṃ nibbānanti āvuso sāriputta vuccati. Katamannu kho āvuso nibbānanti.
Yo kho āvuso rāgakkhayo dosakkhayo mohakkhayo, idaṃ vuccati nibbānanti. 

Atthi panāvuso maggo atthi paṭipadā etassa nibbānassa sacchikiriyāyāti. Atthi kho āvuso
maggo atthi paṭipadā etassa nibbānassa sacchikiriyāyāti. Katamo panāvuso maggo katamā
paṭipadā etassa nibbānassa sacchikiriyāyāti. Ayameva kho āvuso ariyo aṭṭhaṅgiko maggo
etassa nibbānassa sacchikiriyāya. Seyyathīdaṃ: sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi. Ayaṃ kho āvuso
maggo ayaṃ paṭipadā etassa nibbānassa sacchikiriyāyāti. Bhaddako āvuso maggo bhaddikā
paṭipadā etassa nibbānassa sacchikiriyāya. Alañca panāvuso sāriputta appamādāyāti. 
5. 1. 2
Arahattasuttaṃ
333. Arahattaṃ arahattanti āvuso sāriputta vuccati, katamannu kho āvuso arahattanti. Yo kho
āvuso rāgakkhayo dosakkhayo mohakkhayo idaṃ vuccati arahattanti. Atthi panāvuso maggo
atthi paṭipadā etassa arahattassa sacchikiriyāyāti. Atthi kho āvuso maggo atthi paṭipadā
etassa arahattassa sacchikiriyāyāti. Katamo panāvuso maggo katamā paṭipadā etassa
arahattassa sacchikiriyāyāti. Ayameva kho āvuso ariyo aṭṭhaṅgiko maggo etassa arahattassa
sacchikiriyāya. Seyyathīdaṃ: sammādiṭṭhi sammāsaṅkappo sammāvācā sammākammānto
sammāājīvo sāmmāvāyāmo sammāsati sammāsamādhi. Ayaṃ kho āvuso maggo ayaṃ
paṭipadā etassa arahattassa sacchikiriyāyāti. Bhaddako āvuso maggo bhaddikā paṭipadā
etassa arahattassa sacchikiriyāya. Alañca panāvaso sāriputta appamādāyāti. 

5. 1. 3
Dhammavādīsuttaṃ

334. Ko nu kho āvuso sāriputta loke dhammavādīno. Ke loke suppaṭipannā, ke loko
sugatāti. Ye kho āvuso rāgassa pahānāya dhammaṃ desenti, dosassa pahānāya dhammaṃ
desenti, mohassa pahānāya dhammaṃ desenti, te loke dhammavādino. Ye kho āvuso rāgassa
pahānāya paṭipannā dosassa pahānāya paṭipannā, mohāssa pahānāya paṭipannā, te loke
suppaṭipannā. Yesaṃ kho āvuso rāgo pahīno ucchinnamūlo tālāvatthukato anabhāvakato-2.
Āyātiṃ anuppādadhammo. Doso pahīno ucchinnamūlo tālāvatthukato anabhāvakato āyatiṃ
anuppādadhammo, moho pahīno ucchinnamūlo tālāvatthukato anabhāvakato āyatiṃ
anuppādadhammo te loke sugatāti. 

Atthi panāvuso maggo atthi paṭipadā etassa rāgassa dosassa mohassa pahānāyāti. Atthi kho
āvuso maggo atthi paṭipadā etassa rāgassa dosassa mohassa pahānāyāti. Katamo panāvuso
maggo katamā paṭipadā etassa rāgassa dosassa mohassa pahānāyāti. Ayameva kho āvuso
ariyo aṭṭhaṅgiko maggo etassa rāgassa dosassa mohassa pahānāya. Seyyathidaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa rāgassa dosassa
mohassa pahānāyāti. Bhaddako āvuso maggo bhaddikā paṭipadā etassa rāgassa dosassa
mohassa pahānāya. Alañca panāvuso sāriputta, appamādāyāti. 

5. 1. 4
Kimatthiyasuttaṃ

335. Kimatthiyaṃ āvuso sāriputta samaṇe gotame brahmacariyaṃ vussatītaki. Dukkhassa
kho āvuso pariññatthaṃ bhagavati brahmacariyaṃ vussatīti. Atthi panāvuso maggo atthi
paṭipadā etassa dukkhassa pariññāyāti. Atthi kho āvuso maggo atthi paṭipadā etassa
dukkhassa pariññāyāti. Katamo panāvuso maggo katamā paṭipadā etassa dukkhassa
pariññāyāti. Ayameva kho āvuso ariyo aṭṭhaṅgiko maggo etassa dukkhassa pariññāya,
seyyathidaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etassa
dukkhassa pariññāyāti. Bhaddako āvuso maggo bhaddikā paṭipadā etassa dukkhassa
pariññāya. Alañca panāvuso sāriputta appamādāyāti. 
5. 1. 5
Assāsasuttaṃ

336. Assāsappatto assāsappattoti āvuso sāriputta vuccati. Kittāvatā nu kho āvuso sāriputta
assāsappatto hotīti. Yato kho āvuso bhikkhu channaṃ phassāyatanānaṃ samudayañca
atthagamañca ādīnavañca nissaraṇañca yathābhūtaṃ pajānāti, ettāvatā kho āvuso
assāsappatto hotīti. Atthi panāvuso maggo atthi paṭipadā etassa assāsassa sacchikiriyāyāti.
Atthi kho āvuso maggo atthi paṭipadā etassa assāsassa sacchikiriyāyāti. 
Katamo panāvuso maggo katamā paṭipadā etassa assāsassa sacchikiriyāyāti. Ayameva kho
āvuso ariyo aṭṭhaṅgiko maggo etassa assāsassa sacchikiriyāya. Seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etassa assāsassa sacchikiriyāyāti.
Bhaddako āvuso maggo bhaddikā paṭipadā etassa assāsassa sacchikiriyāya. Alañca
panāvuso sāriputta appamādāyāti. 

5. 1. 6
Paramassāsasuttaṃ

337. Paramassāsappatto paramassāsappattoti āvuso sāriputta, vuccati. Kittāvatā nu kho
āvuso sāriputta paramassāsappatto hotīti. Yato kho āvuso bhikkhu channaṃ
phassāyatanānaṃ samudayañca atthagamañca ādīnavañca nissaraṇañca yathābhūtaṃ viditvā
anupādā vimutto hoti, ettāvatā kho āvuso paramassāsappatto hotīti. Atthi panāvuso maggo
atthi paṭipadā etassa paramassāsassa sacchikiriyāyāti. 
Katamo panāvuso maggo katamā paṭipadā etassa paramassāsassa sacchikiriyāyāti. Ayameva
kho āvuso ariyo aṭṭhaṅgiko maggo etassa paramassāsassa sacchikiriyāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa paramassāsassa
sacchikiriyāyāti. Bhaddako āvuso maggo bhaddikā paṭipadā etassa paramassāsassa
saccikiriyāya. Alañca panāvuso sāriputta appamādāyāti. 

5. 1. 7
Vedanāsuttaṃ

338. Vedanā vedanāti āvuso sāriputta vuccati. Katamā nu kho āvuso vedanāti. Tisso imā
āvuso vedanā, sukhā vedanā dukkhā vedanā adukkhamasukhā vedanā. Imā kho āvuso tisso
vedanāti. Atthi panāvuso maggo atthi paṭipadā etāsaṃ-1. Vedanānaṃ pariññāyāti. Atthi ko
āvuso maggo atthi paṭipadā etesaṃ vedanānaṃ pariññāyāti. 

Katamo panāvuso maggo katamā paṭipadā etasāṃ vedanānaṃ pariññāyāti. Ayameva kho
āvuso ariyo aṭṭhaṅgiko maggo etāsaṃ vedanānaṃ pariññāya. Seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etāsaṃ vedanānāṃ pariññāyāti.
Bhaddako āvuso maggo bhaddikā paṭipadā etāsaṃ vedanānaṃ pariññāya. Alañca panāvuso
sāriputta appamādāyāti. 
5. 1. 8
Āsavasuttaṃ

339. Āsavo āsavoti āvuso sāriputta vuccati. Katamo nu kho āvuso āsavoti. Tayo me āvuso
āsavā, kāmāsavo bhavāsavo avijjāsavo. Ime kho āvuso tayo āsavāti. Atthi panāvuso maggo
atthi paṭipadā etesaṃ āsavānaṃ pahānāyāti. Katamo panāvuso maggo katamā paṭipadā
etesaṃ āsavānaṃ pahānāyāti. 

Ayameva kho āvuso ariyo aṭṭhaṅgiko maggo etesaṃ āsavānaṃ pahānāya. Seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etesaṃ āsavānaṃ
pahānāya. Alañca panāvuso sāriputta appamādāyāti. 

5. 1. 9
Avijjāsuttaṃ

340. Avijjā avijjāti āvuso sārīputta vuccati. Katamā nu kho āvuso avijjāti. Yaṃ kho āvuso
dukkhe aññāṇaṃ dukkhasamudaye aññāṇaṃ dukkhanirodhe aññāṇaṃ
dukkhanirodhagāminiyā paṭipadāya aññāṇaṃ, ayaṃ vuccatāvuso avijjāti. Atthi panāvuso
maggo atthi paṭipadā etissā avijjāya pahānāyāti. Atthi kho āvuso maggo atthi paṭipadā
etissā avijjāya pahānāyāti. Katamo panāvuso maggo katamā paṭipanadā etissā avijjāya
pahānāyāti. Ayameva kho āvuso ariyo aṭṭhaṅgiko maggo etissā avijjāya pahānāya.
Seyyathīdaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etassa
avijjāya pahānāya. Alañca panāvuso sāriputta appamādāyāti. 

5. 1. 10
Taṇhāsuttaṃ

341. Taṇhā taṇhāti āvuso sāriputta vuccati. Katamā nu kho āvuso taṇhāti. Tisso imā āvuso
taṇhā: kāmataṇhā bhavataṇhā vibhavataṇhā. Imā kho āvuso taṇhā: imā kho āvuso tisso
taṇhāti. Atthi panāvuso maggo atthi paṭipadā etāsaṃ taṇhānaṃ pahānāyāti. Atthi kho āvuso
maggo atthi paṭipadā etāsaṃ taṇhānaṃ pahānāyāti. Katamo panāvuso maggo katamā
paṭipadā etāsaṃ taṇhānaṃ pahānāyāti. Ayameva kho āvuso ariyo aṭṭhaṅgiko maggo etāsaṃ
taṇhānaṃ pahānāya. Seyyathīdaṃ: sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi. Ayaṃ kho āvuso
maggo ayaṃ paṭipadā etāsaṃ taṇhānaṃ pahānāyāti. Bhaddako āvuso maggo bhaddikā
paṭipadā etāsaṃ taṇhānaṃ pahānāya. Alañca panāvuso sāriputta appamādāyāti. 


5. 1. 11
Oghasuttaṃ

342. Ogho oghoti āvuso sāriputta vuccati katamo nu kho āvuso oghoti. Cattārome āvuso
oghā: kāmoso bhavogho diṭṭhogho avijjogho. Ime kho āvuso cattāro oghāti. Atthi panāvuso
maggo atthi paṭipadā etesaṃ oghānaṃ pahānāyāti. Atthi kho āvuso maggo atthi paṭipadā
etesaṃ oghānāṃ pahānāyāti. Katamo panāvuso maggo katamā paṭipadā etesaṃ oghānaṃ
pahānāyāti. Ayameva kho āvuso ariyo aṭṭhaṅgiko maggo etesaṃ oghānaṃ pahānāya.
Seyyathīdaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etesaṃ
oghānaṃ pahānāyāti. Bhaddako āvuso maggo bhaddikā paṭipadā etesaṃ oghānaṃ pahānāya.
Alañca panāvuso sāriputta appamādāyāti. 

5. 1. 12
Upādānasuttaṃ

343. Upādānaṃ upādānanti panāvuso sāriputta vuccati. Katamannu kho āvuso upādānanti.
Cattārimāni āvuso upādāni: kāmūpādānaṃ diṭṭhūpādānaṃ sīlabbatūpādānaṃ
attavādūpādānaṃ imāni kho āvuso cattāri upādānānīti. Atthi panāvuso maggo atthi
paṭipadā etesaṃ upādānānaṃ pahānāyāti. Atthi kho āvuso maggo atthi paṭipadā etesaṃ
upādānānaṃ pahānāyāti. Katamo panāvuso maggo katamā paṭipadā etesaṃ upādānānaṃ
pahānāyāti. Ayameva kho ariyo aṭṭhaṅgiko maggo etesaṃ upādānānaṃ pahānāya,
seyyathīdaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etesaṃ
upādānānaṃ pahānāyāti. Bhaddako āvuso maggo bhaddikā paṭipadā etesaṃ upādānānaṃ
pahānāya. Alañca panāvuso sāriputta appamādāyāti. 

5. 1. 13
Bhavasuttaṃ

344. Bhavo bhavoti āvuso sāriputta vuccati. Katamo nu kho āvuso bhavoti, tayome āvuso
bhavā, kāmabhavo rūpabhavo arūpabhavo. Ime kho āvuso tayo bhavāti. Atthi panāvuso
maggo atthi paṭipadā etesaṃ bhavānaṃ pariññāyāti. Atthi kho āvuso maggo atthi paṭipadā
etesaṃ bhavānaṃ pariññāyāti. Katamo panāvuso maggo katamā paṭipadā etesaṃ bhavānaṃ
pariññāyāti. Ayameva kho āvuso ariyo aṭṭhaṅgiko maggo etesaṃ bhavānaṃ pariññāya.
Seyyathidaṃ: sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Ayaṃ kho āvuso maggo ayaṃ paṭipadā etesaṃ
bhavānaṃ pariññāyāti. Bhaddako panāvuso maggo, bhaddikā paṭipadā etesaṃ bhavānaṃ
pariññāya. Alañca panāvuso sāriputta appamādāyāti. 

5. 1. 14
Dukkhasuttaṃ

345. Dukkhaṃ dukkhanti āvuso sāriputta vuccati. Katamaṃ nu kho āvuso dukkhanti. Tisso
imā āvuso dukkhatā, dukkhadukkhatā saṅkhāradukkhatā vipariṇāmadukkhatā. Imā kho
āvuso tisso dukkhatāti. Atthi panāvuso maggo atthi paṭipadā ekāsaṃ dukkhatānaṃ
pariññāyāti. Atthi kho āvuso maggo atthi paṭipadā etāsaṃ dukkhatānaṃ pariññāyāti. Katamo
panāvuso maggo katamā paṭipadā etāsaṃ dukkhatānaṃ pariññāyāti. Ayameva kho āvuso
ariyo aṭṭhaṅgiko maggo etāsaṃ dukkhatānaṃ pariññāya, seyyathīdaṃ: sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Ayaṃ kho āvuso maggo ayaṃ paṭipadā etāsaṃ dukkhatānaṃ pariññāyāti.
Bhaddako āvuso maggo bhaddikā paṭipadā etāsaṃ dukkhatānaṃ pariññāya. Alañca
panāvuso sāriputta appamādāyāti. 

5. 1. 15
Sakkāyasuttaṃ

346. Sakkāyo sakkāyoti āvuso sāriputta vuccati. Katamo nu kho āvuso sakkāyoti. Pañcime
āvuso upādānakkhandhā sakkāyo vutto bhagakavatā. Seyyathīdaṃ rūpūpādānakkhandho
vedanūpādanakkhandho saññūpādānakkhandho saṅkhārūpādanakkhandho
viññāṇūpādānakkhandho, ime kho āvuso pañcūpādānakkhandho sakkāyo vutto bhagavatātī.
Attī panāvuso maggo atthi paṭipadā etassa sakkāyassa pariññāyāti. 

Atthi kho āvuso maggo atthi paṭipadā etassa sakkāyassa pariññāyāti. [PTS Page 262] [\q
262/]      katamo panāvuso maggo katamā paṭipadā etassa sakkāyassa pariññāyāti.
Ayameva kho āvuso ariyo aṭṭhaṅgiko maggo etassa sakkāyassa pariññāya, seyyathīdaṃ:
sammādiṭṭhi sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṃ kho āvuso maggo ayaṃ paṭipadā etassa sakkāyassa
pariññāyāti. Bhaddako āvuso maggo bhaddikā paṭipadā etassa sakkāyassa pariññāya.
Alañca pānāvuso sāriputta appamādāyāti. 

5. 1. 16
Dukkarasuttaṃ

347. Kinnu kho āvuso sāriputta imasmiṃ dhammavinaye dukkaranti. Pabbajjā kho āvuso
imasmiṃ dhammavinaye dukkarāti. Pabbajitena panāvuso kiṃ dukkaranti. Pabbajitena kho
āvuso abhirati dukkarāti. Abhiratena pana āvuso kiṃ dukkaranti. Abhiratena kho āvuso
dhammānudhammapaṭipatti dukkarāti. Kīva ciraṃ panāvuso dhammānudhammapaṭipanno
bhikkhu arahaṃ assāti. Na ciraṃ āvusoti. 

Sāmaṇḍakāni saṃyuttaṃ samattaṃ
Purimakasadisameva uddānaṃ:

1. Ukkavelāya - sī 1, 
2. Sāmaṇḍako - syā, machasaṃ
3. Dukkaranti - sabbattha
[BJT Page 490] [\x 490/]     
6. Moggallānasaṃyuttaṃ
6. 1. 1
Savitakkasuttaṃ

348. Ekaṃ samayaṃ āyasmā mahāmoggallāno sāvatthiyaṃ viharati jetavane anāthapiṇḍikassa
ārāme. [PTS Page 263] [\q 263/]      tatra kho āyasmā mahāmoggallāno bhikkhū āmantesi
"āvuso bhikkhavo" ti. "Āvusoti" kho te bhikkhū āyasmato mahāmoggallānassa paccassosuṃ.
Āyasmā mahāmoggallāno-1. Etadavoca: idha mayhaṃ āvuso rahogatassa patisallīnassa evaṃ
cetaso parivitakko udapādi: 
Paṭhamaṃ jhānaṃ paṭhamaṃ jhānanti vuccati, katamannu kho paṭhamaṃ jhānanti. Tassa
mayhaṃ āvuso etadahosi: idha bhikkhu vivicceva kāmehi vivicca akusalehi dhammehi
savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Idaṃ
vuccati paṭhamaṃ jhānanti. So khvāhaṃ āvuso vivicceva kāmehi vivicca akusalehi
dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja
viharāmi. Tassa mayhaṃ āvuso iminā vihārena viharato kāmasahagatā saññāmanasikārā
samudācaranti. 

Atha kho maṃ āvuso bhagavā iddhiyā upasaṅkamitvā etadavoca: moggallāna, moggallāna,
mā brāhmaṇa, paṭhamaṃ jhānaṃ pamādo, paṭhame jhāne cittaṃ saṇṭhapehi, paṭhame jhāne
cittaṃ ekodiṃ-2. Karohi, paṭhame jhāne cittaṃ samādahāti. So khvāhaṃ āvuso aparena
samayena vivicceva kāmehi vivicca akusalehi dhammehi savitakkaṃ savicāraṃ vivekajaṃ
pītisukhaṃ paṭhamaṃ jhānaṃ upasampajja vihāsiṃ. Yaṃ hi taṃ āvuso sammāvadamāno
vadeyya: "satthārānuggahito sāvako mahābhiññataṃ patto" ti, mamantaṃ sammāvadamāno
vadeyya, "satthārānuggahito sāvako mahābhiññataṃ patto" ti. 

1. Mahāmoggallāno te bhikkhu - syā
2. Ekodi - sī 1, 2. [PTS.] 

[BJT Page 492] [\x 492/]     

6. 1. 2
Avitakkasuttaṃ

349. Dutiyaṃ jhānaṃ dutiyaṃ jhānanti vuccati, katamaṃ nu kho dutiyaṃ jhānanti. Tassa
mayhaṃ āvuso etadahosi: idha bhikkhu vitakkavicārānaṃ [PTS Page 264] [\q 264/]     
vūpasamā ajhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ
pītisukhaṃ dutiyaṃ jhānaṃ upasampajja viharati. Idaṃ vuccati dutiyaṃ jhānanti. So khvāhaṃ
āvuso vitakkavicārānaṃ vūpasamā ajhattaṃ sampasādanaṃ cetaso ekodibhāvaṃ avitakkaṃ
avicāraṃ samādhijaṃ pītisukhaṃ dutiyaṃ jhānaṃ upasampajja viharāmi. Tassa mayhaṃ āvuso
iminā vihārena viharato vitakkasahagatā saññāmanasikārā samudācaranti. 

Atha kho maṃ āvuso bhagavā iddhiyā upasaṅkamitvā etadavoca: moggallāna, moggallāna,
mā brāhmaṇa, dutiyaṃ jhānaṃ pamādo, dutiye jhāne cittaṃ saṇṭhapehi, dutiye jhāne cittaṃ
ekodiṃ karohi, dutiye jhāne cittaṃ samādahāti. So khvāhaṃ āvuso aparena samayena
vitakkavicārānaṃ vūpasamā ajhattaṃ sampasādanaṃ cetaso ekodibhāvaṃ avitakkaṃ avicāraṃ
samādhijaṃ pītisukhaṃ dutiyaṃ jhānaṃ upasampajja vihāsiṃ. Yaṃ hi taṃ āvuso
sammāvadamāno vadeyya: satthārānuggahito sāvako mahābhiññataṃ pattoti, mamaṃ taṃ
sammāvadamāno vadeyya, satthārānuggahito sāvako mahābhiññataṃ pattoti. 

6. 1. 3
Sukhasuttaṃ

350. Tatiyaṃ jhānaṃ tatiyaṃ jhānanti vuccati. Katamaṃ nu kho tatiyaṃ jhānanti. Tassa
mayhaṃ āvuso etadahosi: idha bhikkhu pītiyā ca virāgā upekhako viharati, sato ca
sampajāno sukhañca kāyena paṭisaṃvedeti, yantaṃ ariyā ācikkhanti upekhako satimā
sukhavihārīti taṃ tatiyaṃ jhānaṃ upasampajja viharati, idaṃ vuccati tatiyaṃ jhānanti. So
khvāhaṃ āvuso pītiyā ca virāgā upekhako ca viharāmi, sato ca sampajāno sukhañca kāyena
paṭisaṃvedemi, yantaṃ ariyā ācikkhanti upekhako satimā sukhavihārīti taṃ tatiyaṃ jhānaṃ
upasampajja viharāmi. Tassa mayhaṃ āvuso iminā vihārena viharato pītisahagatā
saññāmanasikārā samudācaranti. 

[BJT Page 494] [\x 494/]     

[PTS Page 265] [\q 265/]      atha kho maṃ āvuso bhagavā iddhiyā upasaṃkamitvā
etadavoca: moggallāna, moggallāna, mā brāhmaṇa, tatiyaṃ jhānaṃ pamādo tatiye jhāne
cittaṃ saṇṭhapehi, tatiye jhāne cittaṃ ekodikarohi tatiye jhāne cittaṃ samādahāti. So khvāhaṃ
āvuso aparena samayena pītiyā ca virāgā upekhako ca vihāsiṃ-1. Sato ca sampajāno
sukhañca kāyena paṭisaṃvedisiṃ-2. Yantaṃ ariyā ācikkhanti upekhako satimā sukhavihāri
taṃ tatiyaṃ jhānaṃ upasampajja vihāsiṃ. Yaṃ hi taṃ āvuso sammāvadamāno vadeyya
satthārānuggahito sāvako mahābhiññataṃ pattotī, mamaṃ taṃ sammāvadamāno vadeyya
satthārānuggahito sāvako mahābhiññataṃ pattoti. 

6. 1. 4
Upekhāsuttaṃ

351. Catutthaṃ jhānaṃ catutthaṃ jhānanti vuccati. Katamaṃ nu kho catutthaṃ jhānantī. Tassa
mayhaṃ āvuso etadahosi: idha bhikkhu sukhassa ca pahānā dukkhassa ca pahānā pubbeva
somanassa domanassānaṃ atthagamā adukkhaṃ asukhaṃ upekkhāsatipārisuddhiṃ catutthaṃ
jhānaṃ upasampajja viharati, idaṃ vuccati catutthaṃ jhānantīti. So khvāhaṃ āvuso sukhassa
ca pahānā dukkhassa ca pahānā pubbeva somanassadomanassānaṃ atthagamā adukkhaṃ
asukhaṃ upekkhāsatipārisuddhiṃ catutthaṃ jhānaṃ upasampajja viharāmi. Tassa mayhaṃ
āvuso iminā vihārena viharato upekkhāsahagatā saññāmanasikārā samudācaranti. 

Atha kho maṃ āvuso bhagavā iddhiyā upasaṅkamitvā etadavoca: moggallāna, moggallāna,
mā brāhmaṇa, catutthaṃ jhānaṃ pamādo, catutthe jhāne cittaṃ saṇṭhapehi, catutthe jhāne
cittaṃ ekodiṃ-3. Karohi, catutthe jhāne cittaṃ samādahāti. So khvāhaṃ āvuso aparena
samayena sukhassa ca pahānā dukkhassa ca pahānā pubbeva somanassadomanassānaṃ [PTS
Page 266] [\q 266/]      atthagamā adukkhaṃ asukhaṃ upekkhāsatipārisuddhiṃ catutthaṃ
jhānaṃ upasampajja vihāsiṃ. Yaṃ hi taṃ āvuso sammāvadamāno vadeyya satthārānuggahito
sāvako mahābhiññataṃ pattoti, mamaṃ taṃ sammāvadamāno vadeyya satthārānuggahito
sāvako mahābhiññataṃ pattoti. 

1. Viharāmi - syā. 
2. Vedemi - syā, machasaṃ
3. Ekodi - li

[BJT Page 496] [\x 496/]     
6. 1. 5
Ākāsānañcāyatanasuttaṃ

352. Ākāsānañcāyatanaṃ ākāsānañcāyatananti vuccati. Katamaṃ nu kho ākāsānañcāyatananti.
Tassa mayhaṃ āvuso etadahosi. Idha bhikkhu sabbaso rūpasaññānaṃ samatikkamā
paṭighasaññānaṃ atthagamā nānattasaññānaṃ amanasikārā ananto ākāsoti
ākāsānañcāyatanaṃ upasampajja viharati, idaṃ vuccati ākāsānañcāyatananti. So khvāhaṃ
āvuso sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ
amanasikārā ananto ākāsoti ākāsānañcāyatanaṃ upasampajja viharāmi. Tassa mayhaṃ āvuso
iminā vihārena viharato rūpasahagatā saññāmanasikārā samudācaranti. 
Atha kho maṃ āvuso bhagavā iddhiyā upasaṃkamitvā etadavoca: moggallāna, moggallāna,
mā brāhmaṇa, ākāsānañcāyatanaṃ pamādo, ākāsānañcāyatane cittaṃ saṇṭhapehi,
ākāsānañcāyatane cittaṃ ekodiṃ karohi, ākāsānāñcāyatane cittaṃ samādahā ti. So khvāhaṃ
āvuso aparena samayena sabbaso rūpasaññānaṃ samatikkamā paṭighasaññānaṃ atthagamā
nānattasaññānaṃ amanasikārā ananto ākāsoti ākāsānañcāyatanaṃ upasampajja vihāsiṃ. Yaṃ
hi taṃ āvuso sammāvadamāno vadeyya satthārānuggahito sāvako mahābhiññataṃ pattoti. 

6. 1. 6
Viññānañcāyatanasuttaṃ

353. Viññānañcāyatanaṃ viññānañcāyatananti vuccati. Katamaṃ nu kho viññānañcāyatananti.
[PTS Page 267] [\q 267/]      tassa mayhaṃ āvuso etadahosi. Idha bhikkhu sabbaso
ākāsānañcāyatanaṃ samatikkamma anantaṃ viññāṇanti viññāṇañcāyatanaṃ upasampajja
viharati, idaṃ vuccati viññāṇañcāyatananti. So khvāhaṃ āvuso sabbaso ākāsānañcāyatanaṃ
samatikkamma anantaṃ viññāṇanti viññāṇañcāyatanaṃ upasampajja viharāmi. Tassa
mayhaṃ āvuso iminā vihārena viharato ākāsānañcāyatanasahagatā saññāmanasikārā
samudācaranti. 

Atha kho maṃ āvuso bhagavā iddhiyā upasaṃkamitvā etadavoca: moggallāna, moggallāna,
mā brāhmaṇa, viññāṇañcāyatanaṃ pamādo, viññānañcāyatane cittaṃ saṇṭhapehi,
viññāṇañcāyatane cittaṃ ekodiṃ karohi, viññānañcāyatane cittaṃ samādahāti. So khvāhaṃ
āvuso aparena samayena sabbaso ākāsānañcāyatanaṃ samatikkamma anantaṃ viññāṇanti
viññāṇañcāyatanaṃ upasampajja vihāsiṃ. Yaṃ hi taṃ āvuso sammāvadamāno vadeyya
satthārānuggahito sāvako mahābhiññataṃ pattoti. 

[BJT Page 498] [\x 498/]     

6. 1. 7
Ākiñcaññāyatanasuttaṃ

354. Ākiñcaññāyatanaṃ ākiñcaññāyatananti vuccati. Katamaṃ nu kho ākiñcaññāyatananti.
Tassa mayhaṃ āvuso etadahosi. Idha bhikkhu sabbaso viññāṇañcāyatanaṃ samatikkamma
natthi kiñciti ākiñcaññāyatanaṃ upasampajja viharati, idaṃ vuccati ākiñcaññāyatananti. So
khvāhaṃ āvuso sabbaso viññāṇañcāyatanaṃ samatikkamma natthi kiñciti ākiñcaññāyatanaṃ
upasampajja viharāmi. Tassa mayhaṃ āvuso iminā vihārena viharato
viññāṇanañcāyatanasahagatā saññāmanasikārā samudācaranti. 

Atha kho maṃ āvuso bhagavā iddhiyā upasaṃkamitvā etadavoca: moggallāna, moggallāna,
mā brāhmaṇa, ākiñcaññāyatane pamādo, ākiñcaññāyatane cittaṃ saṇṭhapehi, [PTS Page269]
[\q 269/]      ākiñcaññāyatane cittaṃ ekodiṃ karohi, ākiñcaññāyatane cittaṃ samādahāti. So
khvāhaṃ āvuso aparena samayena sabbaso viññāṇañcāyatanaṃ samatikkamma natthi kiñciti
ākiñcaññāyatanaṃ upasampajja vihāsiṃ. Yaṃ hi taṃ āvuso sammāvadamāno vadeyya
satthārānuggahito sāvako mahābhiññataṃ pattoti. 

6. 1. 8
Nevasaññānāsaññāyatanasuttaṃ

355. Nevasaññānāññāyatanaṃ nevasaññānāññāyatananti vuccati. Katamaṃ nu kho
nevasaññānāsaññāyatananti. Tassa mayhaṃ āvuso etadahosi. Idha bhikkhu sabbaso
ākiñcaññāyatanaṃ samatikkamma nevasaññānāsaññāyatanaṃ upasampajja viharati, idaṃ
vuccati nevasaññānāsaññāyatananti. So khvāhaṃ āvuso sabbaso ākiñcaññāyatanaṃ
samatikkamma nevasaññānāsaññāyatanaṃ upasampajja viharāmi. Tassa mayhaṃ āvuso
iminā vihārena viharato ākiñcaññāyatanatanasahagatā saññāmanasikārā samudācaranti. 

Atha kho maṃ āvuso bhagavā iddhiyā upasaṃkamitvā etadavoca: moggallāna, moggallāna,
mā brāhmaṇa, nevasaññānānasaññāyatanaṃ pamādo, nevasaññānāsaññāyatane cittaṃ
saṇṭhapehi, nevasaññānāsaññāyatane cittaṃ ekodiṃ karohi, nevasaññānāsaññāyatane cittaṃ
samādahāti. So khvāhaṃ āvuso aparena samayena sabbaso ākiñcaññāyatanaṃ samatikkamma
nevasaññānāsaññāyatanaṃ upasampajja vihāsiṃ. Yaṃ hi taṃ āvuso sammāvadamāno vadeyya
satthārānuggahito sāvako mahābhiññataṃ pattoti. 

[BJT Page 500] [\x 500/]     

6. 1. 9
Animittasuttaṃ

356. Animitto cetosamādhi animitto cetosamādhīti vuccati katamo nu kho animitto
cetosamādhīti. Tassa mayhaṃ āvuso etadahosi. 'Idha bhikkhu [PTS Page 269] [\q 269/]     
sabbanimittānaṃ amanasikārā animittaṃ cetosamādhiṃ upasampajja viharati, ayaṃ vuccati
animitto cetosamādhī' ti. So khvāhaṃ āvuso sabbanimittānaṃ amanasikārā animittaṃ
cetosamādhiṃ upasampajja viharāmi. Tassa mayhaṃ āvuso iminā vihārena viharato
nimittānusārī-1. Viññāṇaṃ hoti. 

Atha kho maṃ āvuso bhagavā iddhiyā upasaṅkamitvā etadavoca: moggallāna, moggallāna,
mā brāhmaṇa, animittaṃ cetosamādhiṃ pamādo, animittena cetosamādhismiṃ cittaṃ
saṇṭhapehi, animittena cetosamādhismiṃ cittaṃ ekodiṃ karohi, animitte cetosamādhismiṃ
cittaṃ samādahāti. So khvāhaṃ āvuso aparena samayena sabbanimittānaṃ amanasikārā
animittaṃ cetosamādhiṃ upasampajja vihāsiṃ. Yaṃ hi taṃ āvuso sammāvadamāno vadeyya
satthārānuggahito sāvako mahābhiññataṃ pattoti. Mamaṃ taṃ sammā vadamāno vadeyya
satthārānuggahito sāvako mahābhiññataṃ pattoti. 

6. 1. 10
Sakkasuttaṃ

357. Ekaṃ samayaṃ āyasmā mahāmoggallāno sāvatthiyaṃ viharati jetavane anāthapiṇḍikassa
ārāme. Atha kho āyasmā mahā moggallāno seyyathāpi nāma balavā puriso sammiñjitaṃ vā
bāhaṃ pasāreyya pasāritaṃ vā bāhaṃ sammiñjeyya, evameva jetavane antarahito devesu
tāvatiṃsesu pāturahosi. 

Atha kho sakko devānamindo pañcahi devatāsatehi saddhiṃ yenāyasmā mahāmoggallāno
tenupasaṅkami, [PTS Page 270] [\q 270/]      upasaṅkamitvā āyasmantaṃ mahā moggallānaṃ
abhivādetvā ekamantaṃ aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā
mahāmoggallāno etadavoca:

Sādhu kho devānaminda buddhaṃ saraṇagamanaṃ hoti, buddhaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti. Sādhu kho devānaminda dhammaṃ saraṇagamanaṃ hoti, dhammaṃ
saraṇagamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. Sādhu kho devānaminda saṅghaṃ saraṇagamanaṃ hoti,
saṅghaṃ saraṇagamanahetu kho devānaminda evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjantīti. 

1. Animittānusāri - sīmu, sī, 1, 2, syā. 

[BJT Page 502] [\x 502/]     

Sādhu kho mārisa moggallāna buddhaṃ saraṇagamanaṃ hoti, buddhaṃ saraṇagamana hetu
kho mārisa moggallāna evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti. Sādhu kho mārisa moggallāna dhammaṃ saraṇagamanaṃ hoti, dhammaṃ
saraṇagamanahete kho mārisa moggallāna evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjanti, sādhu kho mārisa moggallāna saṅghaṃ
saraṇagamanaṃ hoti, saṅghaṃ saraṇagamanahetu kho moggallāna evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjantīti. 
6. 1. 11
Dutiyasakkasuttaṃ

358. Atha kho sakko devānamindo chahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo sattahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo aṭṭhahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo asītiyā devatāsahassehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Sādhu kho devānaminda buddhaṃ saraṇagamanaṃ hoti, buddhaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti. Sādhu kho devānaminda dhammaṃ saraṇagamanaṃ hoti, dhammaṃ
saraṇagamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. Sādhu kho devānaminda saṅghaṃ saraṇagamanaṃ hoti,
saṅghaṃ saraṇagamanahetu kho devānaminda evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjantīti. 

Sādhu kho mārisa moggallāna buddhaṃ saraṇagamanaṃ hoti, buddhaṃ saraṇagamana hetu
kho mārisa moggallāna evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti. Sādhu kho mārisa moggallāna dhammaṃ saraṇagamanaṃ hoti, dhammaṃ
saraṇagamanahete kho mārisa moggallāna evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjanti, sādhu kho mārisa moggallāna saṅghaṃ
saraṇagamanaṃ hoti, saṅghaṃ saraṇagamanahetu kho moggallāna evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjantīti. 

6. 1. 12
Tatiyasakkasuttaṃ

359. Atha kho sakko devānamindo pañcahi devatāsatehi saddhiṃ yenāyasmā
mahāmoggallāno tenupasaṅkami. Upasaṅkamitvā āyasmantaṃ mahāmoggallānaṃ
abhivādetvā ekamantaṃ aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā
mahāmoggallāno etadavoca:

Sādhu kho devānaminda buddhe aveccappasādena samannāgamanaṃ hoti 'itipi so bhagavā
arahaṃ sammāsambuddho vijjācaraṇasampanno sugato lokavidū anuttaro
purisadammasārathī sattā devamanussānaṃ buddho bhagavā' ti. 
Buddhe aveccappasādena samannāgamanahetu kho devānaminda evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjantīti. 

[BJT Page 504] [\x 504/]     

Sādhu kho devānaminda dhamme aveccappasādena samannāgamanaṃ hoti, 'svākkhāto [PTS
Page 272] [\q 272/]      bhagavatā dhammo sandiṭṭhiko akāliko ehipassiko opanayiko
paccattaṃ veditabbo viññūhī' ti, dhamme aveccappasādena samannāgamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti. 

Sādhu kho devānaminda saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā'ti, saṅghe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. 

Sādhu kho devānaminda ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññūppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjantīti. 

Sādhu kho mārisa moggallāna buddhe aveccappasādena samannāgamanaṃ hoti, 'itipi so
bhagavā arahaṃ sammāsambuddho vijjācaraṇasampanno sugato lokavidū anuttaro
purisadammasārathī satthā devamanussānaṃ buddho bhagavā' ti. Buddhe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjantīti. 

Sādhu kho mārisa moggallāna dhamme aveccappasādena samannāgamanaṃ hoti, 'svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbo
viññūhī'ti, dhamme aveccappasādena samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjanti. 

Sādhu kho mārisa moggallāna saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ [PTS Page 278] [\q 278/]      puññakkhettaṃ lokassā'ti, saṅghe
aveccappasādena samannāgamanahetu kho mārisa moggallāna evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjanti. 

Sādhu kho mārisa moggallāna ariyakantehi sīlehi samannāgamanaṃ hoti akhaṇḍehi
acchiddehi asabalehi akammāsehi bhujissehi viññūppasatthehi aparāmaṭṭhehi
samādhisaṃvattanikehi, ariyakantehi sīlehi samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjantīti. 

[BJT Page 506] [\x 506/]     
360. Atha kho sakko devānamindo chahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo sattahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo aṭṭhahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo asītiyā devatāsahassehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:

Sādhu kho devānaminda buddhe aveccappasādena samannāgamanaṃ hoti 'itipi so bhagavā
arahaṃ sammāsambuddho vijjācaraṇasampanno sugato lokavidū anuttaro
purisadammasārathī sattā devamanussānaṃ buddho bhagavā' ti. 
Buddhe aveccappasādena samannāgamanahetu kho devānaminda evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjantīti. 

Sādhu kho devānaminda dhamme aveccappasādena samannāgamanaṃ hoti, 'svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbo viññūhī'
ti, dhamme aveccappasādena samannāgamanahetu kho devānaminda evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjanti. 

Sādhu kho devānaminda saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ [PTS Page 273] [\q 273/]      puññakkhettaṃ lokassā'ti, saṅghe
aveccappasādena samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjanti. 

Sādhu kho devānaminda ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññūppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjantīti. 

Sādhu kho mārisa moggallāna buddhe aveccappasādena samannāgamanaṃ hoti, 'itipi so
bhagavā arahaṃ sammāsambuddho vijjācaraṇasampanno sugato lokavidū anuttaro
purisadammasārathī satthā devamanussānaṃ buddho bhagavā' ti. Buddhe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjantīti. 
Sādhu kho mārisa moggallāna dhamme aveccappasādena samannāgamanaṃ hoti, 'svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbo
viññūhī'ti, dhamme aveccappasādena samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjanti. 
Sādhu kho mārisa moggallāna saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā'ti, saṅghe aveccappasādena
samannāgamanahetu kho mārisa moggallāna evamidhekacce sattā kāyassa bhedā
parammaraṇā sugatiṃ saggaṃ lokaṃ [PTS Page 274] [\q 274/]      upapajjanti. 
Sādhu kho mārisa moggallāna ariyakantehi sīlehi samannāgamanaṃ hoti akhaṇḍehi
acchiddehi asabalehi akammāsehi bhujissehi viññūppasatthehi aparāmaṭṭhehi
samādhisaṃvattanikehi, ariyakantehi sīlehi samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjantīti. 

[BJT Page 508] [\x 508/]     
6. 1. 14
Pañcamasakkasuttaṃ

361. Atha kho sakko devānamindo pañcahi devatāsatehi saddhiṃ yenāyasmā
mahāmoggallāno tenupasaṅkami. Upasaṅkamitvā āyasmantaṃ mahāmoggallānaṃ
abhivādetvā ekamantaṃ aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā
mahāmoggallāno etadavoca:

Sādhu kho devānaminda buddhaṃ saraṇagamanaṃ hoti. Buddhaṃ saraṇagamana hetu kho
devānaminda evamidhekacce sattā kāyassa [PTS Page 275] [\q 275/]      bhedā
parammaraṇā sugatiṃ saggaṃ lokaṃ upapajjanti, te aññe deve dasahi ṭhānehi adhigaṇhanti:
dibbena āyunā dibbena vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 

Sādhu kho devānaminda dhammaṃ saraṇagamanaṃ hoti. Dhammaṃ saraṇagamana hetu
kho devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehi. 

Sādhu kho devānaminda saṅghaṃ saraṇagamanaṃ hoti. Saṅghaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehīti. 

Sādhu kho mārisa moggalalāna buddhaṃ saraṇagamanaṃ hoti. Buddhaṃ saraṇagamana
hetu kho devānaminda evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti, te aññe deve dasahi ṭhānehi adhigaṇhanti: dibbena āyunā dibbena
vaṇṇena dibbena sukhena dibbena yasena dibbena ādhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehi. 

Sādhu kho mārisa moggallāna dhammaṃ saraṇagamanaṃ hoti. Dhammaṃ saraṇagamana
hetu kho devānaminda evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti, te aññe deve dasahi ṭhānehi adhigaṇhanti: dibbena āyunā dibbena
vaṇṇena dibbena sukhena dibbena yasena dibbena ādhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehi. 

Sādhu kho mārisa moggallāna saṅghaṃ saraṇagamanaṃ hoti. Saṅghaṃ saraṇagamana hetu
kho devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehīti. 

[BJT Page 510] [\x 510/]     

6. 1. 15
Chaṭṭhasakkasuttaṃ

362. [PTS Page 276] [\q 276/]      atha kho sakko devānamindo chahi devatāsatehi saddhiṃ
yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ
abhivādetvā ekamantaṃ aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā
mahāmoggallāno etadavoca:
Atha kho sakko devānamindo sattahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo aṭṭhahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo asītiyā devatāsahassehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:

Sādhu kho devānaminda buddhaṃ saraṇagamanaṃ hoti, buddhaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehi. 
Sādhu kho devānaminda dhammaṃ saraṇagamanaṃ hoti, dhammaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehi. 
Sādhu kho devānaminda saṅghaṃ saraṇagamanaṃ hoti, saṅghaṃ saraṇagamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti, te aññe deve dasahi ṭhānehi adhigaṇhanti: dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehīti. 

Sādhu kho mārisa moggallāna buddhaṃ saraṇagamanaṃ hoti, buddhaṃ saraṇagamanahetu
kho mārisa moggallāna evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti, te aññe deve dasahi ṭhānehi adhigaṇhanti: dibbena āyunā dibbena
vaṇṇena dibbena sukhena dibbena yasena dibbena ādhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehi. 
Sādhu kho mārisa moggallāna dhammaṃ saraṇagamanaṃ hoti, dhammaṃ
saraṇagamanahetu kho mārisa moggallāna evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjanti, te aññe deve dasahi ṭhānehi adhigaṇhanti:
dibbena āyunā dibbena vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 
Sādhu kho mārisa moggallāna saṅghaṃ saraṇagamanaṃ hoti, saṅghaṃ saraṇagamanahetu
kho mārisa moggallāna evamidhekacce sattā kāyassa bhedā parammaraṇā sugatiṃ saggaṃ
lokaṃ upapajjanti, te aññe deve dasahi ṭhānehi adhigaṇhanti: dibbena āyunā dibbena
vaṇṇena dibbena sukhena dibbena yasena dibbena ādhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehīti. 

6. 1. 16
Sattamasakkasuttaṃ

363. Atha kho sakko devānamindo pañcahi devatāsatehi saddhiṃ yenāyasmā
mahāmoggallāno tenupasaṅkami. Upasaṅkamitvā āyasmantaṃ mahāmoggallānaṃ
abhivādetvā ekamantaṃ aṭṭhāsi. [PTS Page 277] [\q 277/]      ekamantaṃ ṭhitaṃ kho sakkaṃ
devānamindaṃ āyasmā mahāmoggallāno etadavoca:

[BJT Page 512] [\x 512/]     

Sādhu kho devānaminda buddhe aveccappasādena samannāgamanaṃ hoti "itipi so bhagavā
arahaṃ sammāsambuddho vijjācaraṇasampanno sugato lokavidū anuttaro
purisadammasārathī satthā devamanussānaṃ buddho bhagavā" ti. Buddhe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. Te aññe deve dasahi ṭhānehi adhigaṇhanti: dibbena
āyunā dibbena vaṇṇena dibbena sukhena dibbena yasena dibbena ādhipateyyena dibbehi
rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 

Sādhu kho devānaminda dhamme aveccappasādena samannāgamanaṃ hoti "svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbaṃ
viññūhī" ti, dhamme aveccappasādena samannāgamanahetu kho devānaminda
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjanti. Te
aññe deve dasahi ṭhānehi adhigaṇhanti: dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehi. 

Sādhu kho devānaminda saṅghe aveccappasādena samannāgamanaṃ hoti "supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā" ti, saṅghe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. Te aññe deve dasahi ṭhānehi adhigaṇhanti: dibbena
āyunā dibbena vaṇṇena dibbena sukhena dibbena yasena dibbena ādhipateyyena dibbehi
rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 
Sādhu kho devānaminda ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññuppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjanti, te aññe deve dasahi ṭhānehi
adhigaṇhanti dibbena āyunā dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi
phoṭṭhabbehīti. 

Sādhu kho mārisa moggallāna buddhe aveccappasādena samannāgamanaṃ hoti "itipi so
bhagavā arahaṃ sammāsambuddho vijjācaraṇasampanno sugato lokavidū anuttaro
purisadammasārathī satthā devamanussānaṃ buddho bhagavā" ti. Buddhe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti. Te aññe deve dasahi ṭhānehi adhigaṇhanti: dibbena
āyunā dibbena vaṇṇena dibbena sukhena dibbena yasena dibbena ādhipateyyena dibbehi
rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 

Sādhu kho mārisa moggallāna dhamme aveccappasādena samannāgamanaṃ hoti "svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbo viññūhī"
ti dhamme aveccappasādena samannāgamanahetu kho mārisa moggallāna evamidhekacce
sattā kāyassa bhedā parammaraṇā sugatiṃ saggaṃ lokaṃ upapajjanti. Te aññe deve dasahi
ṭhānehi adhigaṇhanti: dibbena āyunā dibbena vaṇṇena dibbena sukhena dibbena yasena
dibbena ādhipateyyena dibbehi rūpehi dibbehi saddehi dibbehi gandhehi dibbehi rasehi
dibbehi phoṭṭhabbehi. 
Sādhu kho mārisa moggallāna saṅghe aveccappasādena samannāgamanaṃ hoti,
"supaṭipanno bhagavato sāvakasaṅgho ujupaṭipanno bhagavato sāvakasaṅgho
ñāyapaṭipanno bhagavato sāvakasaṅgho sāmīcipaṭipanno bhagavato sāvakasaṅgho, yadidaṃ
cattāri purisayugāni aṭṭhapurisapuggalā, esa bhagavato sāvakasaṅgho āhuneyyo pāhuneyyo
dakkhiṇeyyo añjalikaraṇīyo anuttaraṃ puññakkhettaṃ lokassā" ti, saṅghe aveccappasādena
samannāgamanahetu kho mārisa moggallāna evamidhekacce sattā kāyassa bhedā
parammaraṇā sugatiṃ saggaṃ lokaṃ upapajjanti. Te aññe deve dasahi ṭhānehi adhigaṇhanti:
dibbena āyunā dibbena vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandhehi dibbehi rasehi dibbehi phoṭṭhabbehi. 

Sādhu kho devānaminda ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññūppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjantīti. 
Te aññe deve dasahi ṭhānehi adhigaṇhanti dibbena āyunā dibbena vaṇṇena dibbena
sukhena dibbena yasena dibbena ādhipateyyena dibbehi rūpehi dibbehi saddehi dibbehi
gandhehi dibbehi rasehi dibbehi phoṭṭhabbehīti. 

[BJT Page 514] [\x 514/]      

Sādhu kho mārisa moggallāna ariyakantehi sīlehi samannāgamanaṃ hoti akhaṇḍehi
acchiddehi asabalehi akammāsehi bhujissehi viññūppasatthehi aparāmaṭṭhehi
samādhisaṃvattanikehi, ariyakantehi sīlehi samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggataṃ lokaṃ upapajjanti, te
aññe deve dasahi ṭhānehi adhigaṇhanti dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehīti. 


6. 1. 17

 ṭhama sakkasuttaṃ 364. Atha kho sakko devānamindo chahi devatāsatehi saddhiṃ
yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ
abhivādetvā ekamantaṃ aṭṭhāsi. [PTS Page 277] [\q 277/]      ekamantaṃ ṭhitaṃ kho sakkaṃ
devānamindaṃ āyasmā mahāmoggallāno etadavoca:
Atha kho sakko devānamindo sattahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo aṭṭhahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho sakko devānamindo asītiyā devatāsahassehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:

Sādhu kho devānaminda buddhe aveccappasādena samannāgamanaṃ hoti 'itipi so bhagavā
arahaṃ sammāsambuddho vijjācaraṇasampanno sugato lokavidū anuttaro
purisadammasārathī sattā devamanussānaṃ buddho bhagavā' ti. 
Buddhe aveccappasādena samannāgamanahetu kho devānaminda evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjanti: te aññe deve dasahi ṭhānehi
adhigaṇhanti dibbena āyunā dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi
phoṭṭhabbehi;

Sādhu kho devānaminda dhamme aveccappasādena samannāgamanaṃ hoti, 'svākkhāto
bhagavatā [PTS Page 279] [\q 279/]      dhammo sandiṭṭhiko akāliko ehipassiko opanayiko
paccattaṃ veditabbo viññūhī' ti, dhamme aveccappasādena samannāgamanahetu kho
devānaminda evamidhekacce sattā kāyassa bhedā parammaraṇā sugatiṃ saggaṃ lokaṃ
upapajjanti: te aññe deve dasahi ṭhānehi adhigaṇhanti dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi rūpehi dibbehi saddehi
dibbehi gandhehi dibbehi rasehi dibbehi phoṭṭhabbehi;

[BJT Page 516] [\x 516/]     

Sādhu kho devānaminda saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā'ti, saṅghe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti: te aññe deve dasahi ṭhānehi adhigaṇhanti dibbena āyunā
dibbena vaṇṇena dibbena sukhena dibbena yasena dibbena adhipateyyena dibbehi rūpehi
dibbehi saddehi dibbehi gandhehi dibbehi rasehi dibbehi phoṭṭhabbehi;

Sādhu kho devānaminda ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññūppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce [PTS Page 280]
[\q 280/]      sattā kāyassa bhedā parammaraṇā sugatiṃ saggaṃ lokaṃ upapajjanti: te aññe
deve dasahi ṭhānehi adhigaṇhanti; dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehi;

Sādhu kho mārisa moggallāna buddhe aveccappasādena samannāgamanaṃ hoti, 'itipi so
bhagavā arahaṃ sammāsambuddho vijjācaraṇasampanno sugato lokavidū anuttaro
purisadammasārathī satthā devamanussānaṃ buddho bhagavā' ti. Buddhe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti te aññe deve dasahi ṭhānehi adhigaṇhanti dibbena āyunā
dibbena vaṇṇena dibbena sukhena dibbena yasena dibbena ādhipateyyena dibbehi rūpehi
dibbehi saddehi dibbehi gandhehi dibbehi rasehi dibbehi phoṭṭhabbehi. 

Sādhu kho mārisa moggallāna dhamme aveccappasādena samannāgamanaṃ hoti, 'svākkhāto
bhagavatā dhammo sandiṭṭhiko akāliko ehipassiko opanayiko paccattaṃ veditabbo
viññūhī'ti, dhamme aveccappasādena samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjanti te aññe
deve dasahi ṭhānehi adhigaṇhanti dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehi. 

Sādhu kho mārisa moggallāna saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā'ti, saṅghe aveccappasādena
samannāgamanahetu kho mārisamoggallāna [PTS Page 278] [\q 278/]      evamidhekacce
sattā kāyassa bhedā parammaraṇā sugatiṃ saggaṃ lokaṃ upapajjanti. Te aññe deve dasahi
ṭhānehi adhigaṇhanti dibbena āyunā dibbena vaṇṇena dibbena sukhena dibbena yasena
dibbena ādhipateyyena dibbehi rūpehi dibbehi saddehi dibbehi gandhehi dibbehi rasehi
dibbehi phoṭṭhabbehi. 

[BJT Page 518] [\x 518/]     

Sādhu kho mārisa moggallāna ariyakantehi sīlehi samannāgamanaṃ hoti. Akhaṇḍehi
acchiddehi asabalehi akammāsehi bhujissehi viññūppasatthehi aparāmaṭṭhehi
samādhisaṃvattanikehi, ariyakantehi sīlehi samannāgamanahetu kho mārisa moggallāna
evamidhekacce sattā kāyassa bhedā parammaraṇā sugatiṃ saggaṃ lokaṃ upapajjanti, te aññe
deve dasahi ṭhānehi adhigaṇhanti dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehīti. 
6. 1. 18
Nandana-1. Suttāni

365. Atha kho nandano devaputto chahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho nandano devaputto āyasmā mahāmoggallāno etadavoca:
Atha kho nandano devaputto sattahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho nandano devaputto aṭṭhahi devatāsatehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:
Atha kho nandano devaputto asītiyā devatāsahassehi saddhiṃ yenāyasmā mahāmoggallāno
tenupasaṅkami, upasaṅkamitvā āyasmantaṃ mahāmoggallānaṃ abhivādetvā ekamantaṃ
aṭṭhāsi. Ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca:

Sādhu kho nandano buddhe aveccappasādena samannāgamanaṃ hoti 'itipi so bhagavā
arahaṃ sammāsambuddho vijjācaraṇasampanno sugato lokavidū anuttaro
purisadammasārathī sattā devamanussānaṃ buddho bhagavā' ti. 
Buddhe aveccappasādena samannāgamanahetu kho nandano evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjanti: te aññe deve dasahi ṭhānehi
adhigaṇhanti dibbena āyunā dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi
phoṭṭhabbehi;

Sādhu kho nandano dhamme aveccappasādena samannāgamanaṃ hoti, 'svākkhāto bhagavatā
dhammo sandiṭṭhiko akāliko ehipassiko opanayiko paccattaṃ veditabbo viññūhī' ti,
dhamme aveccappasādena samannāgamanahetu kho devānaminda evamidhekacce sattā
kāyassa bhedā parammaraṇā sugatiṃ saggaṃ lokaṃ upapajjanti: te aññe deve dasahi ṭhānehi
adhigaṇhanti dibbena āyunā dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi
phoṭṭhabbehi;

Sādhu kho nandano saṅghe aveccappasādena samannāgamanaṃ hoti, 'supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho, yadidaṃ cattāri purisayugāni
aṭṭhapurisapuggalā, esa bhagavato sāvakasaṅgho āhuneyo pāhuneyyo dakkhiṇeyyo
añjalikaraṇīyo anuttaraṃ puññakkhettaṃ lokassā'ti, saṅghe aveccappasādena
samannāgamanahetu kho devānaminda evamidhekacce sattā kāyassa bhedā parammaraṇā
sugatiṃ saggaṃ lokaṃ upapajjanti: te aññe deve dasahi ṭhānehi adhigaṇhanti dibbena āyunā
dibbena vaṇṇena dibbena sukhena dibbena yasena dibbena adhipateyyena dibbehi rūpehi
dibbehi saddehi dibbehi gandhehi dibbehi rasehi dibbehi phoṭṭhabbehi;

Sādhu kho nandano ariyakantehi sīlehi samannāgamanaṃ hoti akhaṇḍehi acchiddehi
asabalehi akammāsehi bhujissehi viññūppasatthehi aparāmaṭṭhehi samādhisaṃvattanikehi,
ariyakantehi sīlehi samannāgamanahetu kho devānaminda evamidhekacce sattā kāyassa
bhedā parammaraṇā sugatiṃ saggaṃ lokaṃ upapajjanti: te aññe deve dasahi ṭhānehi
adhigaṇhanti; dibbena āyunā dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi
phoṭṭhabbehi;

Ihata kī sūtrayen avaśya andamaṭa [copy command has] piṭapat gènīmaṭa hèki nisā 366
siṭa 404 dakvā vū pahata sadahan sūtra ṭayip nokarana ladi. 

Karuṇākara aṅguttara nikāya 4 vèni khāṇḍaya pot  (518 [Bjt Page] balanna. 
366 - 372 Atha kho nandano devaputto -pephoṭṭhabbehīti. 

6. 1. 26 - 33
Suyāmasuttāni
373 - 380 Atha kho suyāmo devaputto -pephoṭṭhabbehīti

6. 1. 34-41
Santusitasuttāni
381 - 388 Atha kho santusito devaputto -pephoṭṭhabbehīti

6. 1. 42-49
Sunimmitasuttāni

389 - 396 Atha kho sunimmito devaputto -pephoṭṭhabbehīti

6. 1. 50-57
Vasavattisuttāni

397 - 404 Atha kho vasavatti devaputto -pephoṭṭhabbehīti. 
(Yathā sakkasuttāni tathā ime suttantāpi vitthāretabbā)

[PTS Page 282] [\q 282/]      moggallānavaggo paṭhamo. 

Tatruddānaṃ:
Savitakkāvitakkañca sukhena ca upekhako
Ākāsānañca viññāṇaṃ ākiñcaññā nevasaññā ca
Animitto ceti nava sakko ca nandanena ca
Suyāmo ca santusito sunimmito vasavatti
Aṭṭha aṭṭha bhavantīti sattapaññāsa honti te' ti. 

Moggallāna saṃyuttaṃ tiṭṭhitaṃ

1. Candana - machasaṃ, syā. 

[BJT Page 520] [\x 520/]     
7. Cittasaṃyuttaṃ
1. Cittavaggo
7. 1. 1
Saṃyojanasuttaṃ

405. Ekaṃ samayaṃ sambahulā therā bhikkhu macchikāsaṇḍe viharanti ambāṭakavane. Tena
kho pana samayena sambahulānaṃ therānaṃ bhikkhūnaṃ pacchābhattaṃ
piṇḍapātapaṭikkantānaṃ maṇḍalamāle sannisinnānaṃ sannipatitānaṃ ayamantarā kathā
udapādi: saññojananti vā āvuso saññojaniyā dhammāti vā ime dhammā nānatthā
nānāvyañjanā, udāhu ekatthā vyañjanameva nānanti?

Tatrekaccehi therehi bhikkhūhi evaṃ vyākataṃ hoti: "saññojananti vā āvuso-1 saññojaniyā
dhammāti vā ime dhammā nānatthā ceva nānāvyañjanā vā" ti, ekaccehi therehi bhikkhūhi
evaṃ vyākataṃ hoti: saññojananti vā āvuso saññojaniyā dhammāti vā ime dhammā ekatthā
vyañjanameva nāna" nti. 

Tena kho pana samayena citto gahapati migapathakaṃ anuppatto hoti kenacideva
karaṇīyena, [PTS Page 282] [\q 282/]      assosi kho citto gahapati sambahulānaṃ kira
therānaṃ bhikkhūnaṃ pacchābhattaṃ piṇḍapātapaṭikkantānaṃ maṇḍalamāle sannisinnānaṃ
sannipatitānaṃ ayamantarā kathā udapādi: "saññojananti vā āvuso saññojaniyā dhammāti vā
ime dhammā nānatthā nānāvyañjanā, udāhu ekatthā vyañjanameva nānanti? Tatrekaccehi
therehi bhikkhūhi evaṃ vyākataṃ: saññojananti vā āvuso saññojaniyā dhammāti vā ime
dhammā nānatthā ceva nānāvyañjanā vā" ti ekaccehi therehi bhikkhūhi evaṃ vyākataṃ:
saññojananti vā āvuso saññojaniyā dhammāti vā ime dhammā ekatā vyañjanameva nānanti"
atha kho citto gahapati yena therā bhikkhū tenupasaṅkami, upasaṅkamitvā there bhikkhū
abhivādetvā ekamantaṃ nisīdi, ekamantaṃ nisinno kho citto gahapati there bhikkhū
etadavoca:

1. Cāvuso - sī 1 syā. 

[BJT Page 522] [\x 522/]     

Sutaṃ metaṃ bhante sambahulānaṃ kira therānaṃ bhikkhūnaṃ pacchābhattaṃ
piṇḍapātapaṭikkantānaṃ maṇḍalamāle sannisinnānaṃ sannipatitānaṃ ayamantarā kathā
udapādi: "saññojananti vā āvuso saññojaniyā dhammāti vā ime dhammā nānatthā
nānāvyañjanā? Udāhu ekatthā vyañjanameva nānanti? Ekaccehi therehi bhikkhūhi evaṃ
vyākataṃ: saññojananti vā āvuso saññojaniyā dhammāti vā ime dhammā nānatthā ceva
nānāvyañjanā cāti. Ekaccehi therehi bhikkhūhi evaṃ vyākataṃ: saññojananti vā āvuso
saññojaniyā dhammāti vā ime dhammā ekatthā vyāñjanameva nānanti". Evaṃ gahapatīti. 

Saññojananti vā bhante saññejaniyā dhammāti vā ime dhammā nānatthā ceva nānā vyañjanā
ca. Tenahi bhante upamaṃ vo karissāmi. Upamāyapidhekacce viññū purisā bhāsitassa atthaṃ
ājānanti. Seyyathāpi bhante kāḷo ca balivaddo odāto ca balivaddo ekena dāmena vā yottena
vā saññuttā asasu, yo nu kho evaṃ vadeyya: kāḷo balivaddo odātassa balivaddassa [PTS
Page 283] [\q 283/]      saññojanaṃ, odāto ca-1 balivaddo kāḷassa balivaddassa saññojananti
sammā nu kho vadamāno vadeyyāti? No hetaṃ gahapati. 

Na kho gahapati kāḷo balivaddo odātassa balivaddassa saññojanaṃ, napi odāto balivaddo
kāḷassa balivaddassa saññojanaṃ, yena ca kho te ekena dāmena vā yottena vā saññuttā taṃ
tattha saññojananti. Evameva kho bhante, na cakkhu rūpānaṃ saññojanaṃ, na rūpā
cakkhussa saññojanaṃ, yañca tattha tadubhayaṃ paṭicca uppajjati chandarāgo taṃ tattha
saññojanaṃ. 

Na sotaṃ saddānaṃ saññojanaṃ, na saddā sotassa saññojanaṃ, yañca tattha tadubhayaṃ
paṭicca uppajjati chandarāgo taṃ tattha saññojanaṃ. 
Na ghānaṃ gandhānaṃ saññojanaṃ, na gandhā ghānassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Na jivhā rasānaṃ saññojanaṃ, na rasā jivhāya saññojanaṃ, yañca tattha tadubhayaṃ paṭicca
uppajjati chandarāgo taṃ tattha saññojanaṃ. 
Na kāyo phoṭṭhabbānaṃ saññojanaṃ, na phoṭṭhabbā kāyassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojanaṃ. 
Na mano dhammānaṃ saññojanaṃ, na dhammā manassa saññojanaṃ, yañca tattha
tadubhayaṃ paṭicca uppajjati chandarāgo taṃ tattha saññojananti. 
Lābhā te gahapati suladdhaṃ te gahapati, yassa te gambhīre buddhavacane paññācakkhu
kamatīti. 
1. Odāto - syā, sī, 1, machasaṃ. 

[BJT Page 524] [\x 524/]     

7. 1. 2
Isidattasuttaṃ
406. Ekaṃ samayaṃ sambahulā therā bhikkhu macchikāsaṇḍe viharanti ambāṭakavane. Atha
kho citto gahapati yena therā bhikkhu tenupasaṅkami, upasaṅkamitvā there bhikkhu
abhivādetvā ekamantaṃ nisīdi. Ekamantaṃ nisinno kho citto gahapati. There bhikkhū
etadavoca: "adhivāsentu me bhante therā vātanāya bhattanti" adhivāsesuṃ ca kho therā
bhikkhu tuṇhībhāvena. [PTS Page 284] [\q 284/]      atha kho citto gahapati therānaṃ
bhikkhūnaṃ adhivāsanaṃ viditvā uṭṭhāyāsanā there bhikkhū abhivādetvā padakkhiṇaṃ
katvā pakkāmi. 

Atha kho therā bhikkhu tassā rattiyā accayena pubbanhasamayaṃ nivāsetvā
pattacīvaramādāya yena cittassa gahapatino nivesanaṃ tenupasaṅkamiṃsu, upasaṅkamitvā
paññatte āsane nisīdiṃsu. Atha kho citto gahapati yena therā bhakkhū tenupasaṅkami,
upasaṅkamitvā there bhikkhū abhivādetvā ekamantaṃ nisīdi, ekamantaṃ nisinno kho citto
gahapati āyasmantaṃ theraṃ etadavoca:
Dhātunānattaṃ dhātunānattanti bhante therā vuccati, kittāvatā nu kho bhante dhātunānattaṃ
vuttaṃ bhagavatāti? Evaṃ vutte āyasmā thero tuṇhī ahosi. Dutiyampi kho citto, gahapati
āyasmantaṃ theraṃ etadavoca: dhātunānattaṃ dhātunānattanti bhante therā vuccati kittāvatā
nu kho bhante dhātunānattaṃ vuttaṃ bhagavatāti. Dutiyampi kho āyasmā thero tuṇhī ahosi.
Tatiyampi kho citto gahapati āyasmantaṃ theraṃ etadavoca: dhātunānattaṃ dhātunānattanti
bhante thera vuccati, kittāvatā nu kho bhante dhātunānattaṃ vuttaṃ bhagavatāti? Tatiyampi
kho āyasmā thero tuṇhī ahosi. 

Tena kho pana samayena āyasmā isidatto tasmiṃ bhikkhu saṅghe sabbanavako hoti. Atha
kho āyasmā isidatto āyasmantaṃ theraṃ etadavo ca: vyākaromahaṃ bhante thera cittassa
gahapatino etaṃ pañhanti? Vyākarohi tvaṃ āvuso isidatta cittassa gahapatino etaṃ pañhanti. 

Evaṃ hi tvaṃ gahapati pucchasi: dhātunānattaṃ dhātunānattanti bhante thera vuccati.
Kittāvatā nu kho bhante dhātunānattaṃ vuttaṃ bhagavatāti? [PTS Page 285] [\q 285/]     
evaṃ bhante. Idaṃ kho gahapati dhātunānattaṃ vuttaṃ bhagavatā: cakkhudhātu rūpadhātu
cakkhuviññāṇadhātu, sotadhātu saddadhātu sotaviññāṇadhātu, ghānadhātu gandhadhātu
ghānaviññāṇadhātu, jivhādhātu rasadhātu jivhāviññāṇadhātu, kāyadhātu phoṭṭhabbadhātu
kāyaviññāṇadhātu, manodhātu dhammadhātu manoviññāṇadhātu ettāvatā kho gahapati
dhātunānattaṃ vuttaṃ bhagavatāti. 

[BJT Page 526] [\x 526/]     

Atha kho citto gahapati āyasmato isidattassa bhāsitaṃ abhinanditvā anumoditvā there
bhikkhū paṇītena khādanīyena bhojanīyena sahatthā santappesi, sampavāresi. Atha kho
therā bhikkhū bhuttāvino onītapattapāṇino uṭṭhāyāsanā pakkamiṃsu. Atha kho āyasmā
thero āyasmantaṃ isidattaṃ etadavoca: sādhu kho taṃ-1 āvuso isidatta eso pañho paṭibhāsi-2,
neso pañho maṃ paṭibhāsi, tenanahāvuso-3 isidatta yadā aññadāpi-4. Evarūpo pañho
āgaccheyya taṃyevettha paṭibhāseyyāti-5. 

7. 1. 3. 
Dutiysidaiattasuttaṃ

407. Ekaṃ samayaṃ sambahulā therā bhikkhu macchikāsaṇḍe viharanti ambāṭakavane. Atha
kho citto gahapati yena therā bhikkhu tenupasaṅkami, upasaṅkamitvā there bhikkhu
abhivādetvā ekamantaṃ nisīdi. Ekamantaṃ nisinno kho citto gahapati. There bhikkhū
etadavoca: adhivāsentu me bhante therā svātanāya bhattanti adhivāsesuṃ ca kho therā
bhikkhu tuṇhībhāvena. Atha kho citto gahapati therānaṃ bhikkhūnaṃ adhivāsanaṃ viditvā
uṭṭhāyāsanā there bhikkhū abhivādetvā padakkhiṇaṃ katvā pakkāmi. 

Atha kho therā bhikkhu tassā rattiyā accayena pubbaṇhasamayaṃ nivāsetvā
pattacīvaramādāya yena cittassa gahapatino nivesanaṃ tenupasaṅkamiṃsu, upasaṅkamitvā
paññatte āsane nisīdiṃsu. [PTS Page 286] [\q 286/]      atha kho citto gahapati yena therā
bhikkhū tenupasaṅkami, upasaṅkamitvā there bhikkhū abhivādetvā ekamantaṃ nisīdi,
ekamantaṃ nisinno kho citto gahapati āyasmantaṃ theraṃ etadavoca:

Yā imā bhante thera anekavihitā diṭṭhiyo loke uppajjanti: sassato loko, ti vā, asassato lokoti,
vā, antavā loko, ti vā anantavā loko, ti vā, taṃ jīvaṃ taṃ sarīra, nti vā, aññaṃ jīvaṃ aññaṃ
sarīra, nti vā, hoti tathāgato parammaraṇāti vā, na hoti tathāgato parammaraṇā, ti vā, hoti
ca na ca hoti tathāgato parammaraṇāti vā, neva hoti na na hoti tathāgato parammaraṇā, ti
vā, yānicimāni dvāsaṭṭhidiṭṭhigatāni brahmajāle bhaṇitāni. Imā nu kho bhante diṭṭhiyo
kismiṃ sati honti kismiṃ asati na hontīti?

1. Tvaṃ- sabbattha
2. Abhāsi - sī, 1, 2. 
3. Tena āvuso - sīmu, sī 1, 2. 
4. Aññathāpi - machasaṃ, syā. 
5. Bhāseyyāmāti - sī 1, 2. 
Bhāseyyāsīti - syā. 

[BJT Page 528] [\x 528/]     

Evaṃ vutte āyasmā thero tuṇhī ahosi. Dutiyampi kho citto gahapati āyasmantaṃ theraṃ
etadavoca: tatiyampi kho citto gahapati āyasmantaṃ theraṃ etadavoca: yā imā bhante thera
anekavihitā diṭṭhiyo loke uppajjanti. Sassato lokoti. Vā, asassato lokoti vā, antavā lokoti vā,
anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato
parammaraṇāti vā, na hoti tathāgato parammaraṇāti vā, hoti ca na ca hoti tathāgato
parammaraṇāti vā, neva hoti na na hoti tathāgato parammaraṇāti vā yānicimāni
dvāsaṭṭhidiṭṭhigatāni brahmajāle bhaṇitāni. Imā nu kho bhante diṭṭhiyo kismiṃ sati honti,
kismiṃ asati na hontīti? Tatiyampi kho āyasmā thero tuṇhī ahosi. Tena kho pana samayena
āyasmā isidatto tasmiṃ bhikkhu saṅghe sabbanavo hoti. Atha kho āyasmā isidatto
āyasmantaṃ theraṃ etadavoca: vyākaromahaṃ bhante thera cittassa gahapatino etaṃ
pañhanti? Vyākarohi tvaṃ āvuso isidatta cittassa gahapatino etaṃ pañhanti. [PTS Page 287]
[\q 287/]      evaṃ tvaṃ gahapati pucchasi: yā imā bhante thera anekavihitā diṭṭhiyo loke
uppajjanti: sassato lokoti vā, asassato lokoti vā, antavā lokoti vā, anantavā lokoti vā, taṃ
jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato parammaraṇāti vā, na
hoti tathāgato parammaraṇāti vā, hoti ca na ca hoti tathāgato parammaraṇāti vā, neva hoti
na na hoti tathāgato parammaraṇāti vā yānicimāni dvāsaṭṭhidiṭṭhigatāni brahmajāle
bhaṇitāni. Imā nu kho bhante diṭṭhiyo kismiṃ sati honti, kismiṃ asati na honitīti? Evaṃ
bhante. 



Yā imā gahapati anekavihitā diṭṭhiyo loke uppajjanti: sassato lokoti vā, asassato lokoti vā,
antavā lokoti vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti
vā, hoti tathāgato parammaraṇāti vā, na hoti tathāgato parammaraṇāti vā, hoti ca na ca hoti
tathāgato parammaraṇāti vā, neva hoti na na hoti tathāgato parammaraṇāti vā, yānicimāni
dvāsaṭṭhi diṭṭhigatāni brahmajāle bhaṇitāni. Imā kho gahapati diṭṭhiyo sakkāya diṭṭhiyā
sati honti sakkāya diṭṭhiyā asati na hontīti. 

Kathampana bhante sakkāya diṭṭhi hotīti? Idha gahapati assutavā puthujjano ariyānaṃ
adassāvī ariyadhammassa akovido ariyadhamme avinīto sappurisānaṃ adassāvī
sappurisadhammassa akovido sappurisadhamme avinīto rūpaṃ attato samanupassati,
rūpavantaṃ vā attānaṃ, attani vā rūpaṃ, rūpasmiṃ vā attānaṃ; vedanaṃ attato samanupassati,
vedanāvantaṃ vā attānaṃ, attani vā vedanaṃ, vedanāsmiṃ vā attānaṃ; saññaṃ attato
samanupassati, saññāvantaṃ vā attānaṃ, attani vā saññaṃ, saññāsmiṃ vā attānaṃ; saṅkhāre
attato samanupassati, saṅkhārevantaṃ vā attānaṃ, attani vā saṅkhāre, saṅkhāresmiṃ vā
attānaṃ; viññāṇaṃ attato samanupassati, viññāṇavantaṃ vā attānaṃ, attani vā viññāṇaṃ,
viññāṇasmiṃ vā attānaṃ; evaṃ kho gahapati sakkāyadiṭṭhi hotīti. 

[BJT Page 530] [\x 530/]     

Kathampana bhante sakkāya diṭṭhi na hotīti? Idha gahapati sutavā ariyasāvako ariyānaṃ
dassāvī ariyadhammassa kovido ariyadhamme suvinīto sappurisānaṃ dassāvī
sappurisadhammassa kovido sappurisadhamme suvinīto na rūpaṃ attato samanupassati, na
rūpavantaṃ vā attānaṃ, na attani vā rūpaṃ, na rūpasmiṃ vā attānaṃ; na vedanaṃ attato
samanupassati, na vedanāvantaṃ vā attānaṃ, na attani vā vedanaṃ, na vedanāsmiṃ vā
attānaṃ;na saññaṃ attato samanupassati, na saññāvantaṃ vā attānaṃ, na attani vā saññaṃ, na
saññāsmiṃ vā attānaṃ; na saṅkhāre attato samanupassati, na saṅkhārevantaṃ vā attānaṃ, na
attani vā saṅkhāre, na saṅkhāresmiṃ vā attānaṃ; na viññāṇaṃ attato samanupassati, na
viññāṇavantaṃ vā attānaṃ, na attani vā viññāṇaṃ, na viññāṇasmiṃ vā attānaṃ; evaṃ kho
gahapati sakkāyadiṭṭhi na hotīti. 

[PTS Page 288] [\q 288/]      kuto bhante ayyo isidatto āgacchatīti? Avantiyā khvāhaṃ
gahapati āgacchāmiti. Atthi bhante avantiyā isidatto nāma kulaputto amhākaṃ
adiṭṭhasahāyo pabbajito diṭṭho so āyasmāti? Evaṃ gahapatīti. Kahaṃ nu kho so bhante
āyasmā etarahi viharatīti? Evaṃ vutte āyasmā isidatto tuṇhī ahosi. Ayyo no bhante
isidattoti? Evaṃ gahapatīti. Abhiramatu bhante ayyo isidatto macchikāsaṇḍe, ramaṇīyaṃ
ambāṭakavanaṃ, ahaṃ ayyassa isidattassa ussukkaṃ karissāmi
cīvara-piṇḍapāta-senāsana-gilānapaccaya-bhesajjaparikkhārānanti. Kalyāṇaṃ vuccati
gahapatīti. 

Atha kho citto gahapati āyasmato isidattassa bhāsitaṃ abhinanditvā anumoditvā there
bhikkhu paṇītena khādanīyena bhojanīyena sahatthā santappesi sampavāresi, atha kho
therā bhikkhu bhuttāvino onītapattapāṇino uṭṭhāyāsanā pakkamiṃsu. 

Atha kho āyasmā thero āyasmantaṃ isidattaṃ etadavoca: sādhu kho taṃ āvuso isidatta eso
pañho paṭibhāsi, neso pañho maṃ paṭibhāsi. Tenahāvuso-1 isidatta yadā aññadāpi evarūpo
pañho āgaccheyya taṃ yevettha paṭibhāyeyyāti atha kho āyasmā isidatto senāsanaṃ
saṃsāmetvā pattacīvaraṃ ādāya macchikāsaṇḍamhā pakkāmi, yaṃ macchikāsaṇḍamhā
pakkāmi tathā pakkanto va ahosi, na puna paccāgañjiti. 

1. Tena āvuso - sī 1, 2. 

[BJT Page 532] [\x 532/]     
7. 1. 4
Mahakasuttaṃ

408. Ekaṃ samayaṃ sambahulā therā bhikkhu macchikāsaṇḍe viharati ambāṭakavane, [PTS
Page 289] [\q 289/]      atha kho citto gahapati yena therā bhikkhu tenupasaṅkami,
upasaṅkamitvā there bhikkhū abhivādetvā ekamantaṃ nisīdi, ekamantaṃ nisinno kho citto
gahapati there bhikkhu etadavoca: adhivāsentu me bhante therā svātanāya gokule bhattanti,
adhivāsesuṃ kho therā bhikkhu tuṇhībhāvena. Atha kho citto gahapati therānaṃ
bhikkhūnaṃ adhivāsanaṃ viditvā uṭṭhāyāsanā there bhikkhū abhivādetvā padakkhiṇaṃ
katvā pakkāmi. 

Atha kho therā bhikkhū tassā rattiyā accayena pubbaṇhasamayaṃ nivāsetvā
pattacīvaramādāya yena cittassa gahapatino gokulaṃ tenupasaṅkamiṃsu, upasaṅkamitvā
paññatte āsane nisīdiṃsu, atha kho citto gahapati there bhikkhū paṇītena sappipāyāsena
sahatthā santappesi sampavāresi, atha kho therā bhikkhū bhuttāvino onītapattapāṇino
uṭṭhāyāsanā pakkamiṃsu, cittopi kho gahapati sesakaṃ vissajjethāti vatvā there bhikkhū
piṭṭhito piṭṭhito anubandhi. 

Tena kho pana samayena uṇhaṃ hoti kuṭhitaṃ-1. , Te ca therā bhikkhu paceliyamānena
maññe kāyena gacchanti yathā taṃ subhojanaṃ bhuttāvino. Tena kho pana samayena āyasmā
mahako tasmiṃ bhikkhusaṅghe sabbanavako hoti, atha kho āyasmā mahako āyasmantaṃ
theraṃ etadavoca: sādhu khvassa bhante thera-2. Yaṃ sītako vāto vāyeyya,
abbhasampilāpo-3. Ca assa, devo ca ekamekaṃ phusāyeyyāti-4. Sādhu khvassa āvuso
mahaka yaṃ sītako ca vāto vāyeyya, abbhasampilāpo ca assa devo ca ekamekaṃ
phusāyeyyāti. Atha kho āyasmā mahako tathārūpaṃ iddhābhisaṅkhāraṃ [PTS Page 290] [\q
290/]     abhisaṅkhāsi-5. Yathā-6 sītako ca vāto vāyittha-7 abbhasampilāpo ca assa, devo ca
ekamekaṃ phusi. 

Atha kho cittassa gahapatissa-8 etadahosi: yo kho imasmiṃ bhikkhusaṅghe sabbanavako
bhikkhu, tassa-9 evarūpo iddhānubhāvoti. Atha kho āyasmā mahako ārāmaṃ sampāpuṇitvā
āyasmantaṃ theraṃ etadavoca: alamettāvatā bhante therāti, alamettāvatā āvuso mahaka,
katamettāvatā āvuso mahaka, pujitamettāvatā āvuso mahakāti. Atha kho therā bhikkhū
yathāvihāraṃ agamaṃsu, āyasmāpi kho mahako sakaṃ vihāraṃ agamāsi. 

------------------------
1. Kuṭṭhitaṃ syā, aṭṭhakathā kikiṭaṃ sī 1, 2, kithitaṃ?
2. Therassa - syā
3. Abbhisambhilāpo - sī 1, 2
4. Phasayeyya - syā
5. Abhisaṅkhari - machasaṃ, syā
6. Yathāyaṃ - machasaṃ syā
7. Vāyi - machasaṃ
8. Gahapatino - machasaṃ
9. Tassāyaṃ - machasaṃ, syā

[BJT Page 534] [\x 534/]     

Atha kho citto gahapati yenāyasmā mahako tenupasaṅkami, upasaṅkamitvā āyasmantaṃ
mahakaṃ abhivādetvā ekamantaṃ nisīdi. Ekamantaṃ nisinno kho citto gahapati āyasmantaṃ
mahakaṃ etadavoca: sādhu me bhante ayyo mahako uttarimanussadhammā
iddhipāṭihāriyaṃ dassetuti. Tena hi tvaṃ gahapati ālinde uttarāsaṅgaṃ paññāpetvā
tiṇakalāpaṃ okāsehīti. Evambhanteti kho citto gahapati āyasmato mahakassa paṭissutvā
ālinde uttarāsaṅgaṃ paññāpetvā tiṇakalāpaṃ okāsesi. 

Atha kho āyasmā mahako vihāraṃ pavisitvā sūcighaṭikaṃ datvā tathārūpaṃ
iddhābhisaṅkhāraṃ abhisaṅkhāsi, yathā tālacchiggalena ca aggalantarikāya ca acci
nikkhamitvā tiṇāni jhāpesi, uttarāsaṅgaṃ na jhāpesi. Atha kho citto gahapati uttarāsaṅgaṃ
papphoṭetvā saṃviggo lomahaṭṭhajāto ekamantaṃ aṭṭhāsi. Atha kho āyasmā mahako vihārā
nikkhamitvā cittaṃ gahapatiṃ etadavoca: "alamettāvatā gahapatī" ti. [PTS Page 291] [\q
291/]      alamettāvatā bhante mahaka, katamettāvatā bhante mahaka, pūjitamettāvatā
bhante mahaka, abhiramatu bhante ayyo mahako macchikāsaṇḍe, ramaṇīyaṃ
ambāṭakavanaṃ, ahaṃ ayyassa mahakassa ussukkaṃ kirissāmi cīvara - piṇḍapāta - senāsana
- gilānapaccaya - bhesajjaparikkhārānanti. Kalyāṇaṃ vuccati gahapatīti. Atha kho āyasmā
mahako senāsanaṃ saṃsāmetvā pattacīvaraṃ ādāya macchikāsaṇḍamhā pakkāmi, yaṃ
macchikāsaṇḍamhā pakkāmi tathā pakkantova ahosi. Na puna paccāgañchīti. 

7. 1. 5
Kāmabhusuttaṃ

409. Ekaṃ samayaṃ āyasmā kāmabhu macchikāsaṇḍe viharati ambāṭakavane. Atha kho citto
gahapati yenāyasmā kāmabhu tenupasaṅkami, upasaṅkamitvā āyasmantaṃ kāmabhuṃ
abhivādetvā ekamantaṃ nisīdi. Ekamantaṃ nisinnaṃ kho cittaṃ gahapatiṃ āyasmā kāmabhu
etadavoca: vuttamidaṃ gahapati:
Nelaṅgo setapacchādo ekāro vattatī ratho
Anīghaṃ passa āyantaṃ-1 chinnasotaṃ abandhananti. 

Imassa kho gahapati saṅkhittena bhāsitassa kathaṃ vitthārena attho daṭṭhabboti? Kinnu kho
etaṃ bhante bhagavatā bhāsitanti? Evaṃ gahapatīti, tena hi bhante muhuttaṃ āgamehi
yāvassa atthaṃ pekkhāmīti. Atha kho citto gahapati muhuttaṃ tuṇhī hutvā āyasmantaṃ
kāmabhuṃ etadavoca:

1. Appattaṃ - syā. 

[BJT Page 536] [\x 536/]     

[PTS Page 292] [\q 292/]      nelaṅganti kho bhante sīlānametaṃ adhivacanaṃ, setapacchādo
ti kho bhante vimuttiyā etaṃ adhivacanaṃ, ekāroti kho bhante satiyā etaṃ adhivacanaṃ,
vattatīti kho bhante abhikkama paṭikkamassetaṃ adhivacanaṃ, rathoti kho bhante imassetaṃ
cātummahābhutikassa kāyassa adhivacanaṃ mātāpettikasambhavassa
odanakummāsūpacayassa aniccucchādana parimaddana bhedana viddhaṃsana dhammassa,
rāgo kho bhante nīgho doso nīgho moho nīgho, te khīṇāsavassa bhikkhuno pahīnā
ucchinnamūlā tālāvatthukatā anabhāvakatā āyatiṃ anuppādadhammā, tasmā khīṇāsavo
bhikkhu anīghoti vuccati. Āyantanti-1 kho bhante arahato etaṃ adhivacanaṃ. Sototi kho
bhante taṇhāya etaṃ adhivacanaṃ, sā khīṇāsavassa bhikkhuno pahīnā ucchinnamūlā
tālāvatthukatā anabhāvakatā āyatiṃ anuppādadhammā. Tasmā khīṇāsavo bhikkhu
chinnasototi vuccati. Rāgo kho bhante bandhanaṃ, doso bandhanaṃ, moho bandhanaṃ, te
khīṇāsavassa bhikkhuno pahīnā ucchinnamūlā tālāvatthukatā anabhāvakatā āyatiṃ
anuppādadhammā. Tasmā khīṇāsavo bhikkhu abandhanoti vuccati. Iti kho bhante yantaṃ
vuttaṃ bhagavatā; 
"Nelaṅgo setapacchādo ekāro vattatī ratho
Anīghaṃ passa āyantaṃ-1 chinnasotaṃ abandhana" nti. 

Imassa khvāhaṃ bhante-2 bhagavatā saṅkhittena bhāsitassa evaṃ vitthārena atthaṃ ājānāmīti.
Lābhā vata te gahapati, suladdhante gahapati, yassa te gambhīre buddhavacane
paññācakkhu kamatīti. 



7. 1. 6
Dutiyakāmabhusuttaṃ

410. [PTS Page 293] [\q 293/]      ekaṃ samayaṃ āyasmā kāmabhu macchikāsaṇḍe viharati
ambāṭaka vane. Atha kho citto gahapati yenāyasmā kāmabhu tenupasaṅkami,
upasaṅkamitvā āyasmantaṃ kāmabhuṃ abhivādetvā ekamantaṃ nisīdi. Ekamantaṃ nisinnaṃ
kho cittaṃ gahapatiṃ āyasmā kāmabhu etadavoca: kati nu kho bhante saṅkhārāti. Tayo kho
gahapati saṅkhārā kāyasaṅkhāro vacīsaṅkhāro cittasaṅkhāroti. Sādhu bhanteti kho citto
gahapati āyasmato kāmabhussa bhāsitaṃ abhinanditvā anumoditvā āyasmantaṃ kāmabhuṃ
uttariṃ pañhaṃ āpucchi. 
Katamo pana bhante kāyasaṅkhāro? Katamo vacī saṅkhāro? Katamo cittasaṅkhāroti?
Assāsapassāsā kho gahapati kāyasaṅkhāro. Vitakkavicārā vacīsaṅkhāro, saññā ca vedanā ca
cittasaṅkhāroti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

1. Appattaṃ - syā
2. Imassa kho bhante - machasaṃ imassa khohaṃ - syā. 

[BJT Page 538] [\x 538/]     

Kasmā pana bhante assāsapassāsā, kāyasaṅkhāro? Kasmā vitakkavicārā vacīsaṅkhāro?
Kasmā saññā ca vedanā ca cittasaṅkhāroti? Assāsapassāsā kho gahapati kāyikā, ete dhammā
kāyapaṭibaddhā, tasmā assāsapassāsā kāyasaṅkhāro. Pubbe kho gahapati vitakketvā
vicāretvā pacchā vācaṃ bhindati, tasmā vitakkavicārā vacīsaṅkhāro. Saññā ca vedanā ca
cetasikā, ete dhammā cittapaṭibaddhā, tasmā saññā ca vedanā ca cittasaṅkhāroti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Kathaṃ pana bhante saññāvedayitanirodhasamāpatti hotīti? Na kho gahapati saññāvedayita
nirodhaṃ samāpajjantassa bhikkhuno evaṃ hoti: "ahaṃ saññāvedayitanirodhaṃ
samāpajjassanti vā ahaṃ saññāvedayitanirodhaṃ samāpajjāmīti vā ahaṃ
saññāvedayitanirodhaṃ samāpanto" ti [PTS Page 294] [\q 294/]      vā-1 ti, atha khvassa
pubbeva tathā cittaṃ bhāvitaṃ hoti yaṃ taṃ tathattāya upanetīti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Saññāvedayitanirodhaṃ samāpajjantassa pana bhante bhikkhuno katame dhammā paṭhamaṃ
nirujjhanti yadi vā kāyasaṅkhāro yadi vā vacīsaṅkhāro yadi vā cittasaṅkhāro? Ti.
Saññāvedayitanirodhaṃ samāpajjantassa kho gahapati bhikkhuno vacīsaṅkhāro paṭhamaṃ
nirujjhati, tato kāyasaṅkhāro, tato cittasaṅkhāroti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Soyaṃ bhante mato kālakato, yocāyaṃ bhikkhu saññāvedayitanirodhaṃ samāpanno, imesaṃ
kiṃ nānākaraṇanti? Yvāyaṃ gahapati mato kālakato, tassa kāyasaṅkhāro niruddho
paṭippassaddho, cittasaṅkhāro niruddho paṭippassaddho, āyu parikkhīṇaṃ usmā vūpasantā,
indriyāni viparibhinnāni-2 yo ca khvāyaṃ gahapati bhikkhu saññāvedayitanirodhaṃ
samāpanno, tassapi kāyasaṅkhāro niruddho paṭippassaddho, vacīsaṅkhāro niruddho
paṭippassaddho, cittasaṅkhāro niruddho paṭippassaddho, āyu aparikkhīṇaṃ, usmā
avupasantā, indriyāni vippasannāni. Yvāyaṃ gahapati, mato kālakato, yocāyaṃ bhikkhū
saññāvedayitanirodhaṃ samāpanno, idaṃ tesaṃ nānākaraṇanti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Kathaṃ pana bhante saññāvedayitanirodhasamāpattiyā vuṭṭhānaṃ hotīti. Na kho gahapati
saññāvedayitanirodhasamāpattiyā vuṭṭhahantassa bhikkhuno evaṃ hoti: "ahaṃ
saññāvedayitanirodhasamāpattiyā vuṭṭhahissanti vā ahaṃ saññāvedayitanirodhasamāpattiyā
vuṭṭhahāmīti vā ahaṃ saññāvedayitanirodhasamāpattiyā vuṭṭhito vā" ti, atha khvassa
pubbeva tathā cittaṃ bhāvitaṃ hoti yaṃ taṃ tathattāya upanetīti. 
[PTS Page 295] [\q 295/]      sādhu bhanteti kho citto gahapati āyasmato kāmabhussa
bhāsitaṃ abhinanditvā anumoditvā āyasmantaṃ kāmabhuṃ uttariṃ pañhaṃ āpucchi:

1. Vāti - iti bhavitabbanti maññe
2. Paribhinnāti - sī 1, 2. 

[BJT Page 540] [\x 540/]     

Saññāvedayitanirodhasamāpattiyā vuṭṭhahantassa pana bhante bhikkhuno katame dhammā
paṭhamaṃ uppajjanti yadi vā kāyasaṅkhāro yadi vā vacīsaṅkhāro yadi vā cittasaṅkhāroti?
Saññāvedayitanirodhasamāpattiyā vuṭṭhahantassa kho gahapati bhikkhuno cittasaṅkhāro
paṭhamaṃ uppajjati, tato kāyasaṅkhāro, tato vacīsaṅkhāroti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Saññāvedayitanirodhasamāpattiyā vuṭṭhitaṃ pana bhante bhikkhuṃ kati phassā phusantīti?
Saññāvedayitanirodhasamāpattiyā vuṭṭhitaṃ kho gahapati bhikkhuṃ tayo phassā phusanti
suññato phasso animitto phasso appaṇihito phassoti. 
Sādhu bhanteti kho citto gahapati āyasmato kāmabhussa bhāsitaṃ abhinanditvā anumoditvā
āyasmantaṃ kāmabhuṃ uttariṃ pañhaṃ āpucchi:

Saññāvedayitanirodhasamāpattiyā vuṭṭhitassa pana bhante bhikkhuno kiṃ ninnaṃ cittaṃ
hoti kiṃ ponaṃ kiṃ pabbhāranti? Saññāvedayitanirodhasamāpattiyā vuṭṭhitassa kho gahapati
bhikkhuno vivekaninnaṃ cittaṃ hoti vivekaponaṃ vivekapabbhāranti. Sādhu bhanteti kho
citto gahapati āyasmato kāmabhussa bhāsitaṃ abhinanditvā anumoditvā āyasmantaṃ
kāmabhuṃ uttariṃ pañhaṃ āpucchi:

Saññāvedayitanirodhasamāpattiyā pana bhante kati dhammā bahukārāti. Addhā kho tvaṃ
gahapati yaṃ paṭhamaṃ pucchitabbaṃ taṃ pacchā pucchasi, api ca tyāhaṃ vyākarissāmi,
saññāvedayitanirodhasamāpattiyā kho gahapati dve dhammā bahukārā samatho ca
vipassanā cāti. 

7. 1. 7
Godattasuttaṃ

411. Ekaṃ samayaṃ āyasmā godatto macchikāsaṇḍe viharati ambāṭakavane, [PTS Page 296]
[\q 296/]      atha kho citto gahapati yenāyasmā godatto tenupasaṅkami, upasaṅkamitvā
āyasmantaṃ godattaṃ abhivādetvā ekamantaṃ nisīdi. Ekamantaṃ nisinnaṃ kho cittaṃ
gahapatiṃ āyasmā godatto etadavoca:

Yā cāyaṃ gahapati appamāṇā cetovimutti, yā ca ākiñcaññā cetovimutti yā ca suññatā
cetovimutti yā ca animittā cetovimutti, ime dhammā nānatthā-1 nānā vyañjanā? Udāhū
ekatthā-2 vyāñjanameva nānanti?

1. Nānaṭṭhā - sī 1, 2. 
2. Ekaṭṭhā - sī 1, 2. 

[BJT Page 542] [\x 542/]     

Atthi bhante pariyāyo yaṃ pariyāyaṃ āgamma ime dhammā nānatthā ceva nānāvyañjanā ca,
ati pana bhante pariyāyo yaṃ pariyāyaṃ āgamma ime dhammā ekatthā vyāñjanameva
nānanti. 

Katamo ca pana bhante pariyāyo yaṃ pariyāyaṃ āgamma ime dhammā nānatthā ceva
nānāvyañjanā ca:

Idha bhante bhikkhu mettāsahagatena cetasā ekaṃ disaṃ pharitvā viharati, tathā dutiyaṃ,
tathā tatiyaṃ, tathā catutthiṃ, -1 iti uddhamadho tiriyaṃ sabbadhi sabbattatāya sabbāvantaṃ
lokaṃ mettāsahagatena cetasā vipulena mahaggatena appamāṇena averena abyāpajjhena -2.
Pharitvā viharati. 
Idha bhante bhikkhu karuṇāsahagatena cetasā ekaṃ disaṃ pharitvā viharati, tathā dutiyaṃ,
tathā tatiyaṃ, tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ
lokaṃ karuṇāsahagatena cetasā vipulena mahaggatena appamāṇena averena abyāpajjhena
pharitvā viharati. 
Idha bhante bhikkhu muditāsahagatena cetasā ekaṃ disaṃ pharitvā viharati, tathā dutiyaṃ,
tathā tatiyaṃ, tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ
lokaṃ muditāsahagatena cetasā vipulena mahaggatena appamāṇena averena abyāpajjhena
pharitvā viharati. 
Idha bhante bhikkhu upekkhāsahagatena cetasā ekaṃ disaṃ pharitvā viharati, tathā dutiyaṃ,
tathā tatiyaṃ, tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ
lokaṃ upekkhāsahagatena cetasā vipulena mahaggatena appamāṇena averena abyāpajjhena
pharitvā viharati. Ayaṃ vuccati bhante appamāṇā cetovimutti. 

Katamā ca bhante ākiñcaññācetovimutti:

Idha bhante bhikkhu sabbaso viññāṇañcāyatanaṃ samatikkamma natthi kiñcīti
ākiñcaññāyatanaṃ upasampajja viharati, ayaṃ vuccati bhante ākiñcaññācetovimutti. 

Katamā ca bhante suññatācetovimutti:

Idha bhante bhikkhu araññagato vā rukkhamūlagato vā suññāgāragato vā itipaṭisaṃcikkhati
suññamidaṃ attena [PTS Page 297] [\q 297/]      vā attaniyena vā, ayaṃ vuccati bhante
suññātācetovimutti. 

Katamā ca bhante animittācetovimutti:

Idha bhante bhikkhu sabbanimittānaṃ amanasikārā animittaṃ ceto samādhiṃ upasampajja
viharati, ayaṃ vuccati bhante animittācetovimutti. Ayaṃ kho bhante pariyāyo yaṃ pariyāyaṃ
āgamma ime dhammā nānatthā ceva nānāvyañjanā ca. 

Katamo ca bhante pariyāyo yaṃ pariyāyaṃ āgamma ime dhammā ekatthā vyañjanameva
nānaṃ:

1. Catutthaṃ - sī 1, 2, syā. 2. Avyāpajjena - machasaṃ

[BJT Page 544] [\x 544/]     

Rāgo kho bhante pamāṇakaraṇo doso pamāṇakaraṇo moho pamāṇakaraṇo, te
khīṇāsavassa bhikkhuno pahīnā ucchinnamūlā tālāvatthukatā anabhāvakatā āyatiṃ
anuppādadhammā. Yāvatā kho bhante appamāṇā cetovimuttiyo akuppā tāsaṃ cetovimutti
aggamakkhāyati. Sā kho panākuppā cetovimutti suññā rāgena suññā dosena suññā mohena.
Rāgo kho bhante kiñcanaṃ doso kiñcanaṃ moho kiñcanaṃ, te khīṇāsavassa bhikkhuno
pahīnā uccinnamūlā tālāvatthukatā anabhāvakatā āyatiṃ anuppādadhammā. Yāvatā kho
bhante ākiñcaññā cetovimuttiyo akuppā tāsaṃ cetovimutti aggamakkhāyati; sā kho
panākuppā cetovimutti suññā rāgena suññā dosena suññā mohena. 

Rāgo kho bhante nimittakaraṇo doso nimittakaraṇo moho nimittakaraṇo, te khīṇāsavassa
bhikkhuno pahīnā ucchinnamūlā tālāvatthukatā anabhāvakatā āyatiṃ anuppādadhammā.
Yāvatā kho bhante animittā cetovimuttiyo akuppā tāsaṃ cetovimutti aggamakkhāyati; sā kho
panākuppā cetovimutti suññā rāgena suññā dosena suññā mohena. Ayaṃ kho bhante
pariyāyo yaṃ pariyāyaṃ āgamma ime dhammā ekatthā vyañjanameva nānanti. Lābhā te
gahapati suladdhante gahapati yassa te gambhīre buddhavacane paññācakkhu kamatīti

7. 1. 8
Nigaṇṭhasuttaṃ

412. Tena kho pana samayena nigaṇṭho nātaputto-1 macchikāsaṇḍaṃ [PTS Page 298] [\q
298/]      anuppatto hoti mahatiyā nigaṇṭhaparisāya saddhiṃ, assosi kho citto gahapati
nigaṇṭho kira nātaputto macchikāsaṇḍaṃ anuppatto mahatiyā nigaṇṭhaparisāya saddhinti.
Atha kho citto gahapati sambahulehi upāsakehi saddhiṃ yena nigaṇṭho nātaputto
tenupasaṅkami, upasaṅkamitvā nigaṇṭhena nātaputtena saddhiṃ sammodi sammodanīyaṃ
kathaṃ sārāṇīyaṃ vītisāretvā ekamantaṃ nisīdi, ekamantaṃ nisinnaṃ kho cittaṃ gahapatiṃ
nigaṇṭho nātaputto etadavoca: saddahasi tvaṃ gahapati samaṇassa gotamassa atthi avitakko
avicāro samādhi, atthi vitakka vicāranaṃ nirodhoti. 

1. Nāṭa putto - machasaṃ

[BJT Page 546] [\x 546/]     

Na khvāhaṃ ettha bhante bhagavato saddhāya gacchāmi: atthi avitakko avicāro samādhi,
atthi vitakkavicārānaṃ nirodhoti. Evaṃ vutte nigaṇṭho nātaputto sakaṃ parisaṃ ulloketvā-1
etadavoca: idaṃ bhavanto passantu yāvaujuko-2 cāyaṃ citto gahapati, yāva asaṭho cāyaṃ
citto gahapati, yāva amāyāvī cāyaṃ citto gahapati, vātaṃ vā so jālena bādhetabbaṃ
maññeyya yo vitakkavicāre nirodhetabbaṃ maññeyya, sakamuṭṭhinā vā so gaṅgāya sotaṃ
āvāretabbaṃ maññeyyāti. Yo vitakka vicāre nirodhetabbaṃ maññeyyāti. 



Taṃ kimmaññasi bhante katamaṃ nu kho paṇītataraṃ ñāṇaṃ vā saddhā vāti. Saddhāya kho
gahapati ñāṇaṃ yeva paṇītataraṃ. 

Ahaṃ kho bhante yāvadeva ākaṅkhāmi vivicceva kāmehi vivicca akusalehi dhammehi
savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja [PTS Page 299]
[\q 299/]      viharāmi, ahaṃ kho bhante yāvadeva ākaṅkhāmi vitakkavicārānaṃ vūpasamā
ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ
dutiyaṃ jhānaṃ upasampajja viharāmi. Pītiyā ca virāgā ca upekkhako ca viharati sato ca
sampajāno, sukhañca kāyena paṭisaṃvedeti. Yaṃ taṃ ariyā ācikkhanti: upekkhako satimā
sukhavihārīti, tatiyaṃ jhānaṃ upasampajja viharāmi. Ahaṃ kho bhante yāvadeva ākaṅkhāmi
sukhassa ca pahāṇā dukkhassa ca pahāṇā pubbeva somanassadomanassānaṃ atthaṅgamā
adukkhaṃ asukhaṃ upekkhāsatiparisuddhiṃ catutthaṃ jhānaṃ upasampajja viharāmi. Na so
khvāhaṃ bhante evaṃ jānanto evaṃ passanto kassa aññassa samaṇassa vā brāhmaṇassa vā
saddhāya gamissāmi "atthi avitakko avicāro samādhi atthi vitakkavicārānaṃ nirodho" ti. 

Evaṃ vutte nigaṇṭho nātaputto sakaṃ parisaṃ ulloketvā etadavoca: idaṃ bhavanto passantu:
yāva anujjuko-2 cāyaṃ citto gahapati, yāva saṭho cāyaṃ citto gahapati, yāva māyāvī cāyaṃ
citto gahapatīti idaneva-4 kho te mayaṃ bhante bhāsitaṃ evaṃ ājānāma: "idaṃ bhavanto
passantu yāva ujuko cāyaṃ citto gahapati, yāva asaṭho cāyaṃ citto gahapati, yāva amāyāvī
cāyaṃ citto gahapati, idaneva ca pana te mayaṃ bhante bhāsitaṃ evaṃ ājānāma: "idaṃ
bhavanto passantu, yāva anujjuko cāyaṃ citto gahapati, yāva saṭho cāyaṃ citto gahapati,
yāva māyāvī cāyaṃ citto gahapatī" ti. Sace te bhante purimaṃ saccaṃ pacchimaṃ te micchā,
sace pana te bhante pacchimaṃ saccaṃ purimaṃ te micchā. 

1. Apaloketvā sī mu-sī 1, 2, syā
2. Yāvajjuko sī 1. 
3. Anujuko - machasaṃ
4. Idāneva ca pana - syā. 

[BJT Page 548] [\x 548/]     

Ime kho pana bhante dasa sahadhammikā pañhā āgacchanti, yadā tesaṃ atthaṃ ājāneyyāsi
atha maṃ paṭihareyyāsi saddhiṃ nigaṇṭha parisāya, 'eko pañho eko uddeso ekaṃ
veyyākaraṇaṃ dve pañhā dve uddesā dve veyyākaraṇāni, tayo pañhā tayo uddesā tīṇī
veyyākaraṇāni, cattāro pañhā cattāro uddesā cattārī veyyākaraṇāni, pañca pañhā pañca
uddesā pañca veyyākaraṇāni, cha pañhā cha uddesā cha veyyākaraṇāni, satta pañhā satta
uddesā satta veyyākaraṇāni, aṭṭha pañhā [PTS Page 300] [\q 300/]      aṭṭha uddesā aṭṭha
veyyākaraṇāni, nava pañhā nava uddesā nava veyyākaraṇāni, dasa pañhā dasa uddesā dasa
veyyākaraṇānī' ti. Atha kho citto gahapati nigaṇṭhaṃ nātaputtaṃ ime dasa sahadhammike
pañhe āpucchitvā uṭṭhāyāsanā pakkāmīti. 

7. 1. 9
Acelasuttaṃ

413. Tena kho pana samayena acelo kassapo macchikāsaṇḍaṃ anuppatto hoti, cittassa
gahapatino purāṇagihī sahāyako. Assosi kho citto gahapati acelo kira kassapo
macchikāsaṇḍaṃ anuppatto amhākaṃ purāṇagihīsahāyoti. Atha kho cittagahapati yena
acelo kassapo tenupasaṅkami, upasaṅkamitvā acelena kassapena saddhiṃ sammodi,
sammodanīyaṃ kathaṃ sārāṇīyaṃ vītisāretvā ekamantaṃ nisīdi, ekamantaṃ nisinno kho
citto gahapati acelaṃ kassapaṃ etadavoca: kīva ciraṃ pabbajitosi-1 bhante kassapāti? Tiṃsa
mattāni kho me gahapati vassāni pabbajitassāti. Imehi pana te bhante tiṃsa mattehi vassehi
atthi koci uttarimanussadhammā-2 alamariyañāṇadassana viseso adhigato phāsuvihāroti?
Imehi kho me gahapati tiṃsa mattehi vassehi-3 natthī koci uttarimanussadhammā
alamariyañāṇadassanaviseso adhigato phāsuvihāro, aññatra naggeyyā ca muṇḍeyyā ca
pāvaḷanipphoṭanāya-4 cāti. 

Evaṃ vutte citto gahapati acelaṃ kassapaṃ etadavoca: acchariyaṃ vata bho abbhutaṃ vata
bho dhammassa svākkhātatā yatra hi nāma tiṃsamattehi vassehi na [PTS Page 301] [\q 301/] 
    koci utarimanussadhammā alamariyañāṇadassanaviseso adhigato-5 bhavissati-6
phāsuvihāro aññatra naggeyyā ca muṇḍeyyā ca pāvaḷanipphoṭanāya cāti. 

1. Pabbajitassa - machasaṃ
2. Uttarimanussa dhammo - syā
3. Vassehi pabbajitassa - machasaṃ, 
4. Vāḷi nippothanāya - aṭṭhakathā, pāvātu sī 1, 2 vāḷanippotanāya - syā 5. Adhigamo - sī,
1, 2, 3
6. Abhavissa - machasaṃ. 

[BJT Page 550] [\x 550/]     

Tuyhaṃ pana gahapati kīva ciraṃ upāsakattaṃ upagatassāti? Mayhampi kho bhante tiṃsa
mattāni vassāni. Upāsakattaṃ upagatassāti. Imehi kho pana te gahapati, tiṃsamattehi vassehi
atthi koci uttarimanussadhammā alamariyañāṇadassanaviseso adhigato phāsuvihāroti? Kiṃ
hi no siyā bhante ahaṃ hi bhante yāvadeva ākaṅkhāmi vivicceva kāmehi vivicca akusalehi
dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja
viharāmi. Ahaṃ hi bhante yāvadeva ākaṅkhāmi vitakkavicārānaṃ vūpasamā ajjhattaṃ
sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ
jhānaṃ upasampajja viharāmi. Pītiyā ca virāgā ca upekkhako ca viharati sato ca sampajāno,
sukhañca kāyena paṭisaṃvedeti. Yaṃ taṃ ariyā ācikkhanti: upekkhako satimā sukhavihārīti,
tatiyaṃ jhānaṃ upasampajja viharāmi. Ahaṃ kho bhante yāvadeva ākaṅkhāmi sukhassa ca
pahāṇā dukkhassa ca pahāṇā pubbeva somanassadomanassānaṃ atthaṅgamā adukkhaṃ
asukhaṃ upekkhāsati pārisuddhiṃ catutthaṃ jhānaṃ upasampajja viharāmi. Sace kho
panāhaṃ bhante bhagavato-1 paṭhamataraṃ kālaṃ kareyyaṃ anacchariyaṃ kho panetaṃ yaṃ
maṃ bhagavā evaṃ vyākareyya: natthitaṃ saṃyojanaṃ yena saṃyojanena saññutto citto
gahapati puna imaṃ lokaṃ āgaccheyyāti. 

Evaṃ vutte acelo kassapo cittaṃ gahapatiṃ etadavoca: acchariyaṃ vata bho abbhutaṃ vata
bho dhammassa svākkhātatā, yatra hi nāma gihī odātavasanā-2 evarūpaṃ
uttarimanussadhammā alamariya ñāṇadassanavisesaṃ adhigamissanti-3 phāsuvihāraṃ,
labheyyāhaṃ [PTS Page 302] [\q 302/]      gahapati imasmiṃ dhammavinaye pabbajjaṃ,
labheyyaṃ upasampadanti. 

Atha kho citto gahapati acelaṃ kassapaṃ ādāya yena therā bhikkhū tenupasaṅkami,
upasaṅkamitvā there bhikkhū etadavoca: ayaṃ bhante acelo kassapo amhākaṃ
purāṇagihīsahāyo, imaṃ therā pabbājentu upasampādentu ahamassa ussukkaṃ karissāmi
cīvarapiṇḍapātasenāsanagilānappaccayabhesajjaparikkhārānanti. 

Alattha kho acelo kassapo imasmiṃ dhammavinaye pabbajjaṃ alattha upasampadaṃ
acirūpasampanno ca panāyasmā kassapo ekovūpakaṭṭho appamatto ātāpī pahitatto
viharanto na cirasseva yassatthāya kulaputtā sammadeva agārasmā anagāriyaṃ pabbajanti,
tadanuttariyaṃ brahmacariyapariyosānaṃ diṭṭheva dhamme sayaṃ abhiññā sacchikatvā
upasampajja vihāsi, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyāti abbhaññāsi, aññataro ca panāyasmā arahataṃ ahosīti. 

1. Bhagavatā - sayā
2. Odatavasano - machasaṃ, syā
3. Adhigamissati - machasaṃ, syā. 

[BJT Page 552] [\x 552/]     

7. 1. 10
Gilānasuttaṃ

414. Tena kho pana samayena citto gahapati ābādhito hoti dukkhito bāḷhagilāno. Atha kho
sambahulā ārāmadevatā vanadevatā rukkhadevatā osadhī tiṇa vanaspatīsu-1 adhivatthā
devatā saṅgamma samāgamma cittaṃ gahapatiṃ etadavocuṃ: paṇidhehi gahapati
anāgatamaddhānaṃ rājā assaṃ cakkavattīti. Evaṃ vutte citto gahapati tā ārāmadevatā
vanadevatā rukkhadevatā osadhī tiṇa vanaspatīsu adhivatthā devatā etadavoca: 'tampi
aniccaṃ, tampi addhuvaṃ tampi pahāya gamanīyanti'. Evaṃ vutte cittassa gahapatino
mittāmaccā ñātisālohitā [PTS Page 303] [\q 303/]      cittaṃ gahapatiṃ etadavocuṃ: 'satiṃ
ayyaputta upaṭṭhapehi mā vippalapī'ti. -2 

Kinnāhaṃ-3 vadāmi yaṃ maṃ tumhe evaṃ vadetha: 'sati ayya putta upaṭṭhapehi mā
vippalapī' ti. Evaṃ kho tvaṃ ayyaputta vadesi: "tampi aniccaṃ tampi addhuvaṃ tampi
pahāya gamanīya" nti. Tathā hi pana maṃ ārāmadevatā vanadevatā rukkhadevatā osadhī
tiṇa vanaspatīsu adhivatthā devatā evamāhaṃsu: 'paṇidhehi gahapati anāgatamaddhānaṃ
rājā assaṃ cakkavattī' ti. Tāsāhaṃ evaṃ vadāmi: tampi aniccaṃ tampi addhuvaṃ tampi
pahāya gamanīyanti. Kinte-4 ayyaputta ārāmadevatā vanadevatā rukkhadevatā osadhī tiṇa
vanaspatīsu adhivatthā devatā atthavasaṃ sampassamānā evamāhaṃsu: paṇidhehi gahapati
anāgatamaddhānaṃ rājā assaṃ cakkavattīti. 

Tāsaṃ kho ārāmadevatānaṃ vanadevatānaṃ rukkhadevatānaṃ osadhī tiṇa vanaspatīsu
adhivatthānaṃ devatānaṃ evaṃ hoti: ayaṃ kho citto gahapati sīlavā kalyāṇadhammo, sace
paṇidahissati anāgatamaddhānaṃ rājā assaṃ cakkavattīti, -5 ijajhissati sīlavato cetopaṇidhi,
visuddhattā sīlassa, dhammiko dhammarājā dhammikaṃ baliṃ-6, anuppadassatīti-7. Imaṃ-8
kho ārāmadevatā vanadevatā rukkhadevatā osadhitiṇavanaspatīsu adhivatthā devatā
atthavasaṃ sampassamānā evamāhaṃsu: 'paṇidhehi gahapati anāgatamaddhānaṃ rājā assaṃ
cakkavattī' ti, tāsāhaṃ evaṃ vadāmi: 'tampi aniccaṃ tampi addhuvaṃ tampi pahāya
gamanīya' nti. 

1. Vanappatīsu - machasaṃ
2. Vippalapasi - syā
3. Kintyāhaṃ - sī 1, 2
4. Kimpanatā - syā, machasaṃ
5. Tassa kho ayaṃ - machasaṃ, syā. 
6. Phala - machasaṃ, balaṃ - syā. 
7. Anupassatīti - machasaṃ. 
8. Imā kho tā - syā. 

[BJT Page 554] [\x 554/]     

Tena hi ayyaputta amhepi ovadehīti-1 tasmātiha vo evaṃ sikkhitabbaṃ: [PTS Page 304] [\q
304/]      buddhe aveccappasādena samannāgatā bhavissāma, itipi so bhagavā arahaṃ
sammā sambuddho vijjācaraṇasampanno sugato lokavidū anuttaro purisadammasārathī
satthā devamanussānaṃ buddho bhagavāti. Dhamme aveccappasādena samannāgatā
bhavissāma: svākkhāto bhagavatā dhammo sandiṭṭhiko akāliko ehipassiko opanayiko
paccattaṃ veditabbo viññūhīti. Saṅghe aveccappasādena samannāgatā bhavissāma:
supaṭipanno bhagavato sāvakasaṅgho, ujupaṭipanno bhagavato sāvakasaṅgho,
ñāyapaṭipanno bhagavato sāvakasaṅgho, sāmīcipaṭipanno bhagavato sāvakasaṅgho,
yadidaṃ cattāri purisayugāni aṭṭhapurisapuggalā esa bhagavato sāvakasaṅgho āhuneyyo
pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassāti. Yaṃ kho pana
kiñci kule deyyadhammaṃ sabbantaṃ appaṭivibhattaṃ bhavissati sīlavantehi
kalyāṇadhammehīti. Evaṃ hi vo sikkhitabbanti. 

Atha kho citto gahapati mittāmacce ñātisālohite buddhe ca dhamme ca saṅghe ca pasāde
cāge ca-2. Samādapetvā kālamakāsīti. 

Cittavaggo paṭhamo
Tatruddānaṃ:

Saṃyojanaṃ dve isidattā mahako kāmabhupi ca
Godatto ca nigaṇṭho ca acelena gilānanti. 

Cittasaṃyuttaṃ samattaṃ
1. Ovadāhīti
2. Saṅghe ca cāge ca - machasaṃ, syā. 

[BJT Page 556] [\x 556/]     

8. Gāmaṇīsaṃyuttaṃ
8. Gāmaṇīvaggo
8. 1. 1. 
Caṇḍagāmaṇīsuttaṃ

415. [PTS Page 305] [\q 305/]      ekaṃ samayaṃ bhagavā sāvatthiyaṃ viharati jetavane
anāthapiṇḍikassa ārāme. Atha kho caṇḍo gāmaṇī yena bhagavā tenupasaṅkami.
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho caṇḍo
gāmaṇī bhagavantaṃ etadavoca: ko nu kho bhante hetu ko paccayo yena midhekacco
caṇḍo-1 teva saṅkhaṃ gacchati, ko pana bhante hetu ko paccayo yena midhekacco sorato-2
teva saṅkhaṃ gacchatīti. 

Idha gāmaṇī ekaccassa rāgo appahīno hoti, rāgassa appahīnattā pare kopenti, parehi
kopiyamāno kopaṃ pātukaroti, so caṇḍoteva saṅkhaṃ gacchati, doso appahīno hoti. Dosassa
appahīnattā pare kopenti, parehi kopiyamāno kopaṃ pātukaroti, so caṇḍoteva saṅkhaṃ
gacchati, moho appahīno hoti, mohassa appahīnattā pare kopenti, parehi kopiyamāno
kopaṃ pātukaroti, so caṇḍoteva saṅkhaṃ gacchati. Ayaṃ kho gāmaṇī hetu ayaṃ paccayo
yenamidhekacco caṇḍoteva saṅkhaṃ gacchati. 

Idha pana gāmaṇī ekaccassa rāgo pahīno hoti, rāgassa pahīnattā pare na kopenti, parehi
kopiyamāno kopaṃ na pātukaroti, so soratoteva saṅkhaṃ gacchati, doso pahīno hoti. Dosassa
pahīnattā pare na kopenti, parehi kopiyamāno kopaṃ na pātukaroti, so soratoteva saṅkhaṃ
gacchati, moho pahīno hoti, mohassa pahīnattā pare na kopenti, parehi kopiyamāno kopaṃ
na pātukaroti, so soratoteva saṅkhaṃ gacchati. Ayaṃ kho gāmaṇī hetu ayaṃ paccayo
yenamidhekacco soratoteva saṅkhaṃ gacchati. 

1. Caṇḍo caṇḍo tveva - machasaṃ, caṇḍo caṇḍo teva - syā
2. Sorato sorato tveva - machasaṃ, sorato sorato teva - syā, surato teva - sī 1, 2. 

[BJT Page 558] [\x 558/]     

[PTS Page 306] [\q 306/]      evaṃ vutte caṇḍo gāmaṇī bhagavantaṃ etadavoca:
abhikkantaṃ bhante abhikkantaṃ bhante, seyyathāpi bhante nikkujjitaṃ vā ukkujjeyya,
paṭicchantaṃ vā vivareyya, mūḷahassa vā maggaṃ ācikkheyya andhakāre vā tela pajjotaṃ
dhāreyya cakkhumanto rūpāni dakkhintīti, evamevaṃ bhagavatā anekapariyāyena dhammo
pakāsito, esāhaṃ bhante bhagavantaṃ saraṇaṃ gacchāmi dhammañca bhikkhusaṅghañca,
upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 2
Tālapuṭasuttaṃ

416. Ekaṃ samayaṃ bhagavā rājagahe viharati veevane kalandaka nivāpe. Atha kho
tālapuṭo-1 naṭagāmaṇī yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho tālapuṭo naṭagāmaṇī bhagavantaṃ
etadavoca: sutaṃ metaṃ bhante pubbakānaṃ ācariyapācariyānaṃ naṭānaṃ bhāsamānānaṃ yo
so naṭo raṅgamajjhe samajjamajejha saccālikena janaṃ bhāseti rameti, so kāyassa bhedā
parammaraṇā pahāsānaṃ devānaṃ sahavyataṃ uppajjatīti. Idha bhagavā kimāhāti. 

Alaṃ gāmaṇī tiṭṭhatetaṃ, mā maṃ etaṃ pucchi-2 ti. Dutiyampi kho tālapuṭo naṭagāmaṇī
bhagavantaṃ etadavoca: sutaṃ metaṃ bhante pubbakānaṃ ācariyapācariyānaṃ naṭānaṃ
bhāsamānānaṃ yo so naṭo raṅgamajjhe samajjamajjhe saccālikena janaṃ bhāseti rameti, so
kāyassa bhedā parammaraṇā pahāsānaṃ devānaṃ sahavyataṃ upapajjatī ti. Idha bhagavā
kimāhāti. Alaṃ gāmaṇī tiṭṭhatetaṃ mā maṃ etaṃ pucchiti. 

Tatiyampi kho tālapuṭo naṭagāmaṇī bhagavantaṃ etadavoca, sutaṃ metaṃ bhante
pubbakānaṃ ācariyapācariyānaṃ naṭānaṃ bhāsamānānaṃ yo so naṭo raṅgamajjhe
samajjamajjhe saccālikena janaṃ bhāseti rameti, [PTS Page 307] [\q 307/]      so kāyassa
bhedā parammaraṇā pahāsānaṃ devānaṃ sahavyataṃ upapajjatī ti. Idha bhagavā kimāhāti.
Idha bhagavā kimāhāti. 

1. Tālaputto syā, aṭṭhakathā
2. Pucchāti - sī 1. 

[BJT Page 560] [\x 560/]     

Addhā kho tyāhaṃ gāmaṇī na labhāmi-1 "alaṃ gāmaṇī tiṭṭhatetaṃ mā maṃ etaṃ pucchī" ti.
Api ca tyāhaṃ vyākarissāmi. Pubbe kho gāmaṇī, sattā avītarāgā rāgabandhanabaddhā-2,
tesaṃ naṭo raṅgamajjhe samajjamajjhe ye dhammā rajanīyā te upasaṃharati bhiyyo
sarāgāya-3. Pubbe kho gāmaṇī sattā avītadosā dosābandhanabaddhā, tesaṃ naṭo
raṅgamajjhe samajjamajjhe ye dhammā dosanīyā te upasaṃharati bhiyyo sadosāya-3. Pubbe
kho gāmaṇi, sattā avītamohā mohabandhanabaddhā, tesaṃ naṭo raṅgamajjhe samajjamajjhe
ye dhammā mohanīyā te upasaṃharati bhīyyo samohāya-3. So attanā matto pamatto pare
madetvā pamādetvā kāyassa bhedā parammaraṇā pahāso nāma nirayo tatthuppajjati-4. 

Sace kho panassa evaṃ diṭṭhī hoti 'yo so naṭo raṅgamajjhe samajjamajjhe saccālikena janaṃ
bhāseti rameti, so kāyassa bhedā parammaraṇā pahāsānaṃ devānaṃ sahavyataṃ uppajjatī'
ti sāssa hoti micchā diṭṭhi, micchā diṭṭhikassa kho panāhaṃ gāmaṇī purisapuggalassa
dvinnaṃ gatīnaṃ aññataraṃ gatiṃ vadāmi nirayahaṃ vā tiracchānayoniṃ vāti. 

Evaṃ vutte tālapuṭo naṭagāmaṇī parodi, assūni pavattesi. 'Etaṃ kho tyāhaṃ gāmaṇī
nālatthaṃ, alaṃ gāmaṇī tiṭṭhatetaṃ mā maṃ etaṃ pucchi' ti. 

Nāhaṃ bhante etaṃ rodāmi, yaṃ maṃ bhagavā evamāha, api cāhaṃ bhante pubbakehi
ācariyapācariyehi naṭehi dīgharattaṃ nikato vañcito paraddho-5. "Yo so naṭo [PTS Page 308]
[\q 308/]      raṅgamajjhe samajjamajjhe saccālikena janaṃ bhāseti rameti, so kāyassa bhedā
parammaraṇā pahāsānaṃ devānaṃ sahavyataṃ uppajjatī" ti. 

Abhikkantaṃ bhante, abhikkantaṃ bhante, seyyathāpi bhante nikkujjitaṃ vā ukkujjeyya,
paṭicchannaṃ vā vivareyya, mūlahassa vā maggaṃ ācikkheyya, andhakāre vā telapajjotaṃ
dhāreyya cakkhumanto rūpāni dakkhintīti. Evamevaṃ bhagavatā anekapariyāyena dhammo
pakāsito. Esāhaṃ bhante bhagavantaṃ saraṇaṃ gacchāmi dhammañca bhikkhusaṅghañca,
labheyyāhaṃ bhante bhagavato santike pabbajjaṃ labheyyaṃ upasampadanti. Alattha kho
tālapuṭo naṭagāmiṇī bhagavato santike pabbajjaṃ, alatthupasampadaṃ, acirūpasampanno ca
panāyasmā tālapuṭo eko vūpakaṭṭho appamatto ātāpi pahitatto viharanto na cirasseva
yassatthāya kulaputtā sammadeva agārasmā anagāriyaṃ pabbajanti, tadanuttariyaṃ
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi,
khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthatāyāti abbhaññāsi,
aññataro ca panāyasmā tālapuṭo arahataṃ ahosīti. 

1. Nālatthaṃ- syā- [PTS]
2. Bandhā - syā. 
3. Bhiyyosomattāya - machasaṃ
4. Tattha uppajjati - machasaṃ, syā. 
5. Paluddho - machasaṃ

[BJT Page 562] [\x 562/]     
8. 1. 3
Yodhājīvasuttaṃ

417. Atha kho yodhājīvo gāmaṇī yena bhagavā tenupasaṅkami. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho yodhājīvo gāmaṇī
bhagavantaṃ etadavoca: sutaṃ metaṃ bhante pubbakānaṃ ācariyapācariyānaṃ yodhājīvānaṃ
bhāsamānānaṃ yo so yodhājīvo saṅgāme ussahati vāyamati, tamenaṃ ussahannaṃ
vāyamannaṃ vāyamantaṃ pare hananti pariyāpādenti, so kāyassa bhedā parammaraṇā
sarañjitānaṃ-1 devānaṃ sahavyataṃ upapajjatīti. Idha bhagavā kimāhāti. 

Alaṃ gāmaṇī tiṭṭhatetaṃ, mā maṃ etaṃ pucchiti. Dutiyampi kho yodhājīvo gāmaṇī
bhagavantaṃ etadavoca: sutaṃ metaṃ bhante pubbakānaṃ ācariyapācariyānaṃ yodhājīvānaṃ
bhāsamānānaṃ 'yo so yodhājīvo saṅgāme ussahati vāyamati, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjitānaṃ
devānaṃ sahavyataṃ upapajjatīti. Idha bhagavā kimāhāti. 
Alaṃ gāmaṇī tiṭṭhatetaṃ, mā maṃ etaṃ pucchiti. Tatiyampi kho yodhājīvo gāmaṇī
bhagavantaṃ etadavoca: sutaṃ metaṃ bhante pubbakānaṃ ācariyapācariyānaṃ yodhājīvānaṃ
bhāsamānānaṃ 'yo so yodhājīvo saṅgāme ussahati vāyamati, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjitānaṃ
devānaṃ sahavyataṃ upapajjatīti. Idha bhagavā kimāhāti. 

[PTS Page 309] [\q 309/]      addhā kho tyāhaṃ gāmaṇī na labhāmi. Alaṃ gāmaṇī
tiṭṭhatetaṃ mā maṃ etaṃ pucchiti. Api ca tyāhaṃ vyākarissāmi. Yo so gāmaṇi yodhājīvo
saṅgāme ussahati vāyamati, tassa taṃ cittaṃ pubbe hīnaṃ-2 dukkaṭaṃ duppaṇihitaṃ: ime
sattā haññantu vā bajajhantu vā ucchijjantu vā vinassantu vā mā vā ahesuṃ iti vāti, tamenaṃ
ussahantaṃ vāyamantaṃ pare hananti pariyāpādenti, so kāyassa bhedā parammaraṇā
sarañjito nāma nirayo tatthuppajjati. Sace kho panassa evaṃ diṭṭhi hoti:' "yo so yodhājīvo
saṅgāme ussahati vāyamati, tamenaṃ ussahantaṃ vāyamannaṃ pare hananti pariyāpādenti,
so kāyassa bhedā parammaraṇā sarañjitānaṃ devānaṃ sahavyataṃ upapajjatī" ti, sāssa hoti
micchādiṭṭhi, micchādiṭṭhikassa kho panāhaṃ gāmaṇī purisapuggalassa dvinnaṃ gatīnaṃ
aññataraṃ gatiṃ vadāmi nirayaṃ vā tiracchānayoniṃ vāti. 

1. Sarajitānaṃ - syā, parijitānaṃ - machasaṃ
2. Gahikaṃ - machasaṃ

[BJT Page 564] [\x 564/]     

Evaṃ vutte yodhājīvo gāmaṇī parodi, assūni pavattesi. 'Etaṃ kho tyāhaṃ gāmaṇī nālatthaṃ,
alaṃ gāmaṇī tiṭṭhatetaṃ, mā maṃ etaṃ pucchi' ti. 

Nāhaṃ bhante etaṃ rodāmi, yaṃ maṃ bhagavā evamāha, api cāhaṃ bhante pubbakehi
ācariyapācariyehi yodhājīvehi dīgharattaṃ nikato vañcito paraddho, "yo so yodhājīvo
saṅgāme ussahati vāyamati, tamenaṃ ussahantaṃ vāyamantaṃ pare hananti pariyāpādenti,
so kāyassa bhedā parammaraṇā sarañjitānaṃ devānaṃ sahavyataṃ upapajjatī" ti. 

Abhikkantaṃ bhante, abhikkantaṃ bhante, seyyathāpi bhante nikkujjitaṃ vā ukkujjeyya,
paṭicchannaṃ vā vivareyya, mūḷahassa vā maggaṃ ācikkheyya, andhakāre vā telapajjotaṃ
dhāreyya 'cakkhumanto rūpāni dakkhinti'-2ti. Evamevaṃ bhagavatā anekapariyāyena
dhammo pakāsito. Esāhaṃ bhante bhagavantaṃ saraṇaṃ gacchāmi dhammañca
bhikkhusaṅghañca, upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 4
Hatthārohasuttaṃ

418. [PTS Page 310] [\q 310/]      atha kho hatthāroho-1 gāmaṇī yena bhagavā
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ
nisinno kho hatthāroho gāmaṇī bhagavantaṃ etadavoca: sutaṃ metaṃ bhante pubbakānaṃ
ācariyapācariyānaṃ hatthārohānaṃ bhāsamānānaṃ yo so hatthāroho saṅgāme ussahati
vāyamati, tamenaṃ ussahannaṃ vāyamantaṃ pare hananti pariyāpādenti, so kāyassa bhedā
parammaraṇā sarañjitānaṃ devānaṃ sahavyataṃ upapajjatīti. Idha bhagavā kimāhāti. 

Alaṃ gāmaṇī tiṭṭhatetaṃ, mā maṃ etaṃ pucchiti. Dutiyampi kho hatthāroho gāmaṇī
bhagavantaṃ etadavoca: sutaṃ me taṃ bhante pubbakānaṃ ācariyapācariyānaṃ hatthārohānaṃ
bhāsamānānaṃ 'yo so hatthāroho saṅgāme ussahati vāyamati, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjitānaṃ
devānaṃ sahavyataṃ upapajjatīti. Idha bhagavā kimāhāti. 

Alaṃ gāmaṇī tiṭṭhatetaṃ, mā maṃ etaṃ pucchiti. Tatiyampi kho hatthāroho gāmaṇī
bhagavantaṃ etadavoca: sutaṃ me taṃ bhante pubbakānaṃ ācariyapācariyānaṃ hatthārohanaṃ
bhāsamānānaṃ 'yo so hatthāroho saṅgāme ussahati vāyamati, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjitānaṃ
devānaṃ sahavyataṃ upapajjatīti. Idha bhagavā kimāhāti. 

Addhā kho tyāhaṃ gāmaṇī na labhāmi alaṃ gāmaṇī tiṭṭhatetaṃ mā maṃ etaṃ pucchīti. Api
ca tyāhaṃ vyākarissāmi. Yo so gāmaṇi hatthāroho saṅgāme ussahati vāyamati, [PTS Page
311] [\q 311/]      tassa taṃ cittaṃ pubbe hīnaṃ dukkaṭaṃ duppaṇihitaṃ: ime sattā haññantu
vā bajajhantu vā ucchijjantu vā vinassantu vā mā vā ahesuṃ iti vāti, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjito nāma
nirayo tatthuppajjati. Sace kho panassa evaṃ daṭṭhi hoti:' "yo so hatthāroho saṅgāme
ussahati vāyamati, tamenaṃ ussahantaṃ vāyamannaṃ pare hananti pariyāpādenti, so kāyassa
bhedā parammaraṇā sarañjitānaṃ devānaṃ sahavyataṃ upapajjatī" ti, sāssa hoti
micchādiṭṭhi, micchādiṭṭhikassa kho panāhaṃ gāmaṇī purisapuggalassa dvinnaṃ gatīnaṃ
aññataraṃ gatiṃ vadāmi nirayaṃ vā tiracchānayoniṃ vāti. 

Evaṃ vutte hatthāroho gāmaṇī parodi, assūni pavattesi. 'Etaṃ kho tyāhaṃ gāmaṇī nālatthaṃ,
alaṃ gāmaṇī tiṭṭhatetaṃ mā maṃ etaṃ pucchi' ti. 

Nāhaṃ bhante etaṃ rodāmi, yaṃ maṃ bhagavā evamāha, api cāhaṃ bhante pubbakehi
ācariyapācariyehi hatthārohehi dīgharattaṃ nikato vañcito paraddho, "yo so hatthāroho
saṅgāme ussahati vāyamati, tamenaṃ ussahantaṃ vāyamantaṃ pare hananti pariyāpādenti,
so kāyassa bhedā parammaraṇā sarañjitānaṃ devānaṃ sahavyataṃ upapajjatī" ti. 

Abhikkantaṃ bhante, abhikkantaṃ bhante, seyyathāpi bhante nikkujjitaṃ vā ukkujjeyya,
paṭicchannaṃ vā vivareyya, mūḷahassa vā maggaṃ ācikkheyya, andhakāre vā telapajjotaṃ
dhāreyya 'cakkhumanto rūpāni dakkhinti'ti. Evamevaṃ bhagavatā anekapariyāyena dhammo
pakāsito. Esāhaṃ bhante bhagavantaṃ saraṇaṃ gacchāmi dhammañca bhikkhusaṅghañca,
upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 5
Assārohasuttaṃ

419. Atha kho assāroho gāmaṇī yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho assāroho gāmaṇī bhagavantaṃ
etadavoca: sutaṃ metaṃ bhante pubbakānaṃ ācariyapācariyānaṃ assārohānaṃ bhāsamānānaṃ;
yo so assāroho saṅgāme ussahati vāyamati, tamenaṃ ussahannaṃ vāyamannaṃ pare hananti
pariyāpādenti, so kāyassa bhedā parammaraṇā sarañjitānaṃ devānaṃ sahavyataṃ
upapajjatīti. Idha bhagavā kimāhāti. Alaṃ gāmaṇī, tiṭṭhatetaṃ, mā maṃ etaṃ pucchiti.
Dutiyampi kho assāroho gāmaṇī bhagavantaṃ etadavoca: sutaṃ me taṃ bhante pubbakānaṃ
ācariyapācariyānaṃ assārohanaṃ bhāsamānānaṃ 'yo so assāroho saṅgāme ussahati vāyamati,
tamenaṃ ussahantaṃ vāyamantaṃ pare hananti pariyāpādenti, so kāyassa bhedā
parammaraṇā sarañjitānaṃ devānaṃ sahavyataṃ upapajjatīti. Idha bhagavā kimāhāti. 
Alaṃ gāmaṇī tiṭṭhatetaṃ, mā maṃ etaṃ pucchiti. Tatiyampi kho assāroho gāmaṇī
bhagavantaṃ etadavoca: sutaṃ metaṃ bhante pubbakānaṃ ācariyapācariyānaṃ assārohānaṃ
bhāsamānānaṃ 'yo so assāroho saṅgāme ussahati vāyamati, tamenaṃ ussahantaṃ
vāyamantaṃ pare hananti pariyāpādenti, so kāyassa bhedā parammaraṇā sarañjitānaṃ
devānaṃ sahavyataṃ upapajjatīti. Idha bhagavā kimāhāti. 

1. Hatthāruho - sī 1, 2
2. Assāruho - sī

[BJT Page 566] [\x 566/]     

Addhā kho tyāhaṃ gāmaṇī na labhāmi "alaṃ gāmaṇī tiṭṭhatetaṃ mā maṃ etaṃ pucchi"ti.
Api ca tyāhaṃ vyākarissāmi. Yo so gāmaṇi assāroho saṅgāme ussahati vāyamati, tassa taṃ
cittaṃ pubbe hīnaṃ dukkaṭaṃ duppaṇihitaṃ: "ime sattā haññantu vā bajajhantu vā
ucchijjantu vā vinassantu vā mā vā ahesuṃ iti vāti, tamenaṃ ussahantaṃ vāyamantaṃ pare
hananti pariyāpādenti, so kāyassa bhedā parammaraṇā sarañjito nāma nirayo tatthuppajjati.
Sace kho panassa evaṃ diṭṭhi hoti:' "yo so assāroho saṅgāme ussahati vāyamati, tamenaṃ
ussahantaṃ vāyamannaṃ pare hananti pariyāpādenti, so kāyassa bhedā parammaraṇā
sarañjitānaṃ devānaṃ sahavyataṃ upapajjatī" ti, sāssa hoti micchādiṭṭhi, micchādiṭṭhikassa
kho panāhaṃ gāmaṇī purisapuggalassa dvinnaṃ gatīnaṃ aññataraṃ gatiṃ vadāmi nirayaṃ
vā tiracchānayoniṃ vāti. 

Evaṃ vutte assāroho gāmaṇī parodi, assūni pavattesi. 'Etaṃ kho tyāhaṃ gāmaṇī nālatthaṃ,
alaṃ gāmaṇī tiṭṭhatetaṃ mā maṃ etaṃ pucchi' ti. 
Nāhaṃ bhante etaṃ rodāmi, yaṃ maṃ bhagavā evamāha, api cāhaṃ bhante pubbakehi
ācariyapācariyehi assārohehi dīgharattaṃ nikato vañcito paraddho, "yo so assāroho saṅgāme
ussahati vāyamati, tamenaṃ ussahantaṃ vāyamantaṃ pare hananti pariyāpādenti, so kāyassa
bhedā parammaraṇā sarañjitānaṃ devānaṃ sahavyataṃ upapajjatī" ti. 

Abhikkantaṃ bhante, abhikkantaṃ bhante, seyyathāpi bhante nikkujjitaṃ vā ukkujjeyya,
paṭicchannaṃ vā vivareyya, mūḷahassa vā maggaṃ ācikkheyya, andhakāre vā telapajjotaṃ
dhāreyya 'cakkhumanto rūpāni dakkhintī'-2ti. Evamevaṃ bhagavatā anekapariyāyena
dhammo pakāsito. Esāhaṃ bhante bhagavantaṃ saraṇaṃ gacchāmi dhammañca
bhikkhusaṅghañca, upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti. 
8. 1. 6
Asibaddhakasuttaṃ

420. Ekaṃ samayaṃ bhagavā nālandāyaṃ viharati pāvārikambavane [PTS Page 312] [\q 312/] 
    atha kho asibandhaka putto gāmaṇī yena bhagavā tenupasaṅkami. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho asibandhakaputto
gāmaṇī bhagavantaṃ etadavoca: brāhmaṇā bhante pacchābhumakā kāmaṇḍalukā
sevālamālikā udako rohakā aggiparicārakā-2 te mataṃ kālakataṃ uyyāpenti nāma saññāpenti
nāma saggaṃ nāma okkāmenti. 3 Bhagavā pana bhante arahaṃ sammāsambuddho pahoti
tathā kātuṃ yathā sabbo loko kāyassa bhedā parammaraṇā sugatiṃ saggaṃ lokaṃ
upapajjeyyāti. 

1. Pubbe - syā machasaṃ
2. Cārikā - sī 1, 2
3. Okkāpenti - syā, aṭṭhakathā, okkamenti - sī 1, 2

[BJT Page 568] [\x 568/]     

Tena hi gāmaṇi taṃyevettha paṭipucchissāmi, yathā te khameyya tathā naṃ vyākareyyāsi.
Taṃ kimmaññasi gāmaṇī idhassa puriso pāṇātipātī adinnādāyī kāmesu micchācārī
musāvādī pisunāvāco pharusāvāco-1 samphappalāpī abhijjhālū vyāpannacitto
micchādiṭṭhiko, tamenaṃ mahājanakāyo saṅgamma samāgamma āyāceyya thomeyya
pañjaliko anuparisakkeyya: "ayaṃ puriso kāyassa bhedā parammaraṇā sugatiṃ saggaṃ lokaṃ
upapajjatu" ti. Taṃ kimmaññasi gāmaṇī, api nū so puriso mahato janakāyassa āyācanahetu
vā thomanahetu vā pañjalikā anuparisakkanahetu vā kāyassa bhedā parammaraṇā sugatiṃ
saggaṃ lokaṃ upapajjeyyāti. No hetaṃ bhante. 

Seyyathāpi gāmaṇī, puriso mahatiṃ puthusilaṃ gambhīre udakarahade pakkhipeyya,
tamenaṃ mahājanakāyo saṅgamma samāgamma āyāceyya thomeyya pañjaliko
anuparisakkeyya: ummujja bho puthusile uplava bho [PTS Page 313] [\q 313/]     
puthusile, thalamuplava bho puthusileti. Taṃ kimmaññasi gāmaṇi, apinu sā puthusilā
mahato janakāyassa āyācanahetu vā thomanahetu vā pañjalikā anuparisakkanahetu vā
ummujjeyya vā uplaveyya vā thalaṃ vā uplaveyyāti. No hetaṃ bhante. 

Evameva kho gāmaṇī yo so puriso pāṇātipātī adinnādāyī kāmesu micchācārī musāvādī
pisunāvāco samphappalāpī abhijjhālū vyāpannacitto micchādiṭṭhiko, kiñcāpi taṃ
mahājanakāyo saṅgamma samāgamma āyāceyya thomeyya pañjaliko anuparisakkeyya: "ayaṃ
puriso kāyassa bhedā parammaraṇā sugatiṃ saggaṃ lokaṃ upapajjatu" ti. Atha kho so puriso
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjeyya. 

Taṃ kimmaññasi gāmaṇi, idhassa puriso pāṇātipātā paṭivirato adinnādānā paṭivirato
kāmesu micchācārā paṭivirato musāvādā paṭivirato pisunāvācā paṭivirato pharusā vācā
paṭivirato samphappalāpā paṭivirato anabhijjhālū avyāpannacitto sammādiṭṭhiko, tamenaṃ
mahājanakāyo saṅgamma samāgamma āyāceyya thomeyya pañjaliko anuparisakkeyya: "ayaṃ
puriso kāyassa bhedā parammaraṇā apāyaṃ duggatiṃ vinipātaṃ nirayaṃ upapajjatu" ti. Taṃ
kimmaññasi gāmaṇi, api nu so puriso mahato janakāyassa āyācanahetu vā thomanahetu vā
pañjalikā anuparissakkanahetu vā kāyassa bhedā parammaraṇā apāyaṃ duggatiṃ vinipātaṃ
nirayaṃ upapajjeyyāti. No hetaṃ bhante. 

------------------------
1. Pisuṇāvācopharusāvāco - sī 1, 2. 

[BJT Page 570] [\x 570/]     

Seyyathāpi gāmaṇi, puriso sappikumbhaṃ vā telakumbhaṃ vā gambhiraṃ udakarahadaṃ
ogāhetvā bhindeyya, tatra yāssa-1. Sakkharā vā kaṭhalā vā sā adhogāmī-2. Assa, yañca
khvāssa tatra sappi-3. Vā telaṃ vā taṃ uddhagāmī-4 [PTS Page 314] [\q 314/]      assa,
tametaṃ mahājanakāyo saṅgamma samāgamma āyāceyya thomeyya pañjaliko
anuparisakkeyya: osīda bho sappi tela, saṃsīda bho sappi tela adhogaccha bho sappi telāti.
Taṃ kimmaññasi gāmaṇī, api nu taṃ sappi telaṃ mahā janakāyassa āyācanahetu vā
thomanahetu vā pañjalikā anuparisakkanahetu vā osīdeyya vā saṃsīdeyya vā adho vā
gaccheyyati. No hetaṃ bhante. 

Evameva kho gāmaṇi, yo so puriso pāṇātipātā paṭivirato adinnādānā paṭivirato kāmesu
micchācārā paṭivirato musāvādā paṭivirato pisunāvācā-3 paṭivirato pharusā vācā-6
paṭivirato samphappalāpā paṭivirato anabhijjhālū avyāpannacitto sammādiṭṭhiko, kiñcāpi
taṃ mahājanakāyo saṅgamma samāgamma āyāceyya thomeyya pañjaliko anuparisakkeyya:
"ayaṃ puriso kāyassa bhedā parammaraṇā apāyaṃ duggatiṃ vinipātaṃ nirayaṃ upapajjatu"
ti, atha kho so puriso kāyassa bhedā parammaraṇā sugatiṃ saggaṃ lokaṃ upapajjeyayyāti. 
Evaṃ vutte asibandhakaputto gāmaṇī bhagavantaṃ etadavoca: abhikkantaṃ bhante
abhikkantaṃ bhante seyyathāpi bhante nikkujjitaṃ vā ukkujjeyya, paṭicchannaṃ vā
vivareyya, mūḷahassa vā maggaṃ ācikkheyya andhakāre vā tela pajjotaṃ dhāreyya
cakkhumanto rūpāni dakkhintīti, evamevaṃ bhagavatā anekapariyāyena dhammo pakāsito,
esāhaṃ bhante bhagavantaṃ saraṇaṃ gacchāmi dhammañca bhikkhusaṅgañca, upāsakaṃ
maṃ bhagavā dhāretu ajjatagge pāṇupetaṃ saraṇaṃ gatanti. 
8. 1. 7
Khettūpamasuttaṃ

421. Ekaṃ samayaṃ bhagavā nālandāyaṃ viharati pāvārikambavane. Atha kho
asibandhakaputto gāmaṇī yena bhagavā tenupasaṅkami, upasaṅkamitvā bhagavantaṃ
abhivādetvā ekamantaṃ nisīdi, ekamantaṃ nisinno kho asibandhakaputto gāmaṇī
bhagavantaṃ etadavoca: nanu bhante bhagavā sabbapāṇabhutahitānukampī-7 viharatīti.
Evaṃ gāmaṇī tathāgato sabbapāṇabhutahitānugampī viharatīti. Atha kiñcarahi bhante
bhagavā ekaccānaṃ sakkaccaṃ dhammaṃ deseti, ekaccānaṃ no tathā sakkaccaṃ dhammaṃ
desetīti. [PTS Page 315] [\q 315/]      tena hi gāmaṇī, taṃ yevettha paṭipucchissāmi, yathā
te khameyya tathā naṃ vyākareyyāsi. 

1. Yvāssa - sī, yassa - syā, aṭṭhakathā. 
2. Sādhogāmi - aṭṭhakathā (adhogāminīti bhavitabbanti maññe)
3. Sappiṃ - sī 1, 2
4. Uddhaṃgāmi - machasaṃ, 
5. Pisunāya vācāya - machasaṃ, syā
6. Pharusāya vācāya - machasaṃ, syā
7. Sabbabhutahitānukampi - sīmu. 

[BJT Page 572] [\x 572/]     

Taṃ kimmaññasi gāmaṇī kassakassa gahapatino tīni khettāni: ekaṃ khettaṃ aggaṃ, ekaṃ
khettaṃ majjhimaṃ, ekaṃ khettaṃ hīnaṃ jaṅgalaṃ ūsaraṃ-1. Pāpabhumi, taṃ kimmaññasi
gāmaṇi asu kassako gahapati bījāni patiṭṭhāpetukāmo kattha paṭhamaṃ patiṭṭhāpeyya, yaṃ
vā aduṃ khettaṃ aggaṃ yaṃ vā aduṃ khettaṃ majjhimaṃ yaṃ vā aduṃ khettaṃ hīnaṃ jaṅgalaṃ
ūsaraṃ pāpabhuminti. Asu bhante kassako gahapati bījāni patiṭṭhāpetukāmo yaṃ aduṃ
khettaṃ aggaṃ tattha patiṭṭhāpeyya, tattha patiṭṭhāpetvā yaṃ aduṃ khettaṃ majjhimaṃ tattha
patiṭṭhāpeyya, tattha patiṭṭhāpetvā yaṃ aduṃ khettaṃ hīnaṃ jaṅgalaṃ ūsaraṃ pāpabhumi
tattha patiṭṭhāpeyyapi nopi patiṭṭhāpeyya. Taṃ kissa hetu? Antamaso gobhattampi
bhavissatīti. 

Seyyathāpi gāmaṇi yaṃ aduṃ khettaṃ aggaṃ, evameva mayhaṃ bhikkhubhikkhuniyo,
tesāhaṃ dhammaṃ desemi ādikalyāṇaṃ majjhe kalyāṇaṃ pariyosānakalyāṇaṃ sātthaṃ
savyañjanaṃ kevalaparipuṇṇaṃ parisuddhaṃ brahmacariyaṃ pakāsemi, taṃ kissa hetu? Ete
hi gāmaṇi, maṃdīpā maṃleṇā maṃtāṇā maṃsaraṇā viharanti. 

Seyyathāpi gāmaṇi, yaṃ aduṃ khettaṃ majjhimaṃ, evameva mayhaṃ upāsakaupāsikāyo.
Tasempahaṃ-2 dhammaṃ desemi ādikalyāṇaṃ majjhekalyāṇaṃ pariyosānakalyāṇaṃ sātthaṃ
savyañjanaṃ kevala paripuṇṇaṃ parisuddhaṃ brahmacariyaṃ pakāsemi, taṃ kissa hetu? Ete
hi gāmaṇi maṃdīpā maṃleṇā maṃtāṇā maṃsaraṇā viharanti. 

Seyyathāpi gāmaṇi, yaṃ aduṃ khettaṃ hīnaṃ jaṅgalaṃ [PTS Page 316] [\q 316/]      ūsaraṃ
pāpabhumi. Evameva mayhaṃ aññatitthiyā samaṇabrāhmaṇā paribbājakā, tesampahaṃ
dhammaṃ desemi ādikalyāṇaṃ majjhekalyāṇaṃ pariyosānakalyāṇaṃ sātthaṃ savyañjanaṃ
kevalaparipuṇṇaṃ parisuddhaṃ brahmacariyaṃ pakāsemi. Taṃ kissa hetu? Appeva nāma
ekapadampi ājāneyyuṃ, taṃ nesaṃ assa dīgharattaṃ hitāya sukhāya. 

Seyyathāpi gāmaṇi, purisassa tayo udakamaṇikā, eko udakamaṇiko acchiddo ahārī-3
aparihārī, eko udakamaṇiko acchiddo hārī parihārī, eko udakamaṇiko chiddo hārī
parihārī. Taṃ kimmaññasi gāmaṇi asu pariso udakaṃ nikkhipitukāmo kattha paṭhamaṃ
nikkhipeyya yo vā so udakamaṇiko acchiddo ahārī parihārī, yo vā so udakamaṇiko
acchiddo hārī parihārī, yo vā so udakamaṇiko chiddo hārī parihārīti. 

1. Osaraṃ - aṭṭhakathā, syā. 
2. Tesāhaṃ - sayā, 
Tesamyāhaṃ - machasaṃ
3. Āhāri - sī: sabbattha

[BJT Page 574] [\x 574/]     

Asu bhante puriso udakaṃ nikkhipitukāmo yo so udakamaṇiko acchiddo ahārī aparihārī
tattha nikkhipeyya, tattha nikkhipitvā yo so udakamaṇiko acchiddo hārī parihārī tattha
nikkhipeyya, tattha nikkhipitvā yo so udakamaṇiko chiddo hārī parihārī tattha
nikkhipeyyāpi nopi nikkhipeyya, taṃ kissa hetu? Antamaso bhaṇḍadhovanampi-1
bhavissatiti. 

Seyyathāpi gāmaṇi yo so udakamaṇiko acchiddo ahārī aparihārī, evameva mayhaṃ
bhikkhubhikkhuniyo, tesāhaṃ dhammaṃ desemi ādikalyāṇaṃ majjhekalyāṇaṃ
pariyosānakalyāṇaṃ sātthaṃ savyañjanaṃ kevalaparipuṇṇaṃ parisuddhaṃ brahmacariyaṃ
pakāsemi, taṃ kissa hetu? Ete hi gāmaṇi, maṃdīpā maṃleṇā maṃtāṇā maṃsaraṇā viharanti. 
Seyyathāpi gāmaṇi, yo so udakamaṇiko acchiddo hārī parihārī, evameva mayhaṃ
upāsakaupāsikāyo. Tesampahaṃ [PTS Page 317] [\q 317/]      dhammaṃ desemi
ādikalyāṇaṃ majjhekalyāṇaṃ pariyosānakalyāṇaṃ sātthaṃ savyañjanaṃ kevalaparipuṇṇaṃ
parisuddhaṃ brahmacariyaṃ pakāsemi, taṃ kissa hetu? Ete hi gāmaṇi maṃdīpā maṃleṇā
maṃtāṇā maṃsaraṇā viharanti. 

Seyyathāpi gāmaṇi, yo so udakamaṇiko jiddo hārī parihārī, evameva mayhaṃ aññatitthiyā
samaṇabrāhmaṇaparibbājakā, tesampahaṃ dhammaṃ desemi ādikalyāṇaṃ majjhekalyāṇaṃ
pariyosānakalyāṇaṃ sātthaṃ savyañjanaṃ kevalaparipuṇṇaṃ parisuddhaṃ brahmacariyaṃ
pakāsemi. Taṃ kissa hetu? Appeva nāma ekapadampi ājāneyyuṃ, taṃ nesaṃ assa dīgharattaṃ
hitāya sukhāyāti. 

Evaṃ vutte asibandhakaputto gāmaṇī bhagavantaṃ etadavoca: abhikkantaṃ bhante
abhikkantaṃ bhante seyyathāpi bhante nikkujjitaṃ vā ukkujjeyya, paṭicchannaṃ vā
vivareyya, mūḷahassa vā maggaṃ ācikkheyya andhakāre vā tela pajjotaṃ dhāreyya
cakkhumanto rūpāni dakkhintīti, evamevaṃ bhagavatā anekapariyāyena dhammo pakāsito,
esāhaṃ bhante bhagavantaṃ saraṇaṃ gacchāmi dhammañca bhikkhusaṅgañca, upāsakaṃ
maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 8
Saṅkhadhamasuttaṃ
422. Ekaṃ samayaṃ bhagavā nālandāyaṃ viharati pāvārikambavane. Atha kho
asibandhakaputto gāmaṇi yena bhagavā tenupasaṅkami, upasaṅkamitvā bhagavantaṃ
abhivādetvā ekamantaṃ nisīdi, ekamantaṃ nisinno kho asibandhakaputto gāmaṇī
bhagavantaṃ etadavoca: kathannukho gāmaṇi, nigaṇṭho nātaputto sāvakānaṃ dhammaṃ
desetīti

1. Bhaṇḍadhovanamattampi - sīmu. 

[BJT Page 576] [\x 576/]     

Evaṃ kho bhante nigaṇṭho nātaputto sāvakānaṃ dhammaṃ deseti: yo koci pāṇamatipāteti-1
sabbo so āpāyiko nerayiko. Yo koci adinnamādiyati sabbo so āpāyiko nerayiko. Yo koci
kāmesu micchā carati sabbo so āpāyiko nerayiko. Yo koci musā haṇati sabbo so āpāyiko
nerayiko. Yaṃ bahulaṃ yaṃ bahulaṃ viharati tena tena niyyatīti. 2 Evaṃ kho bhante
nigaṇṭho nātaputto sāvakānaṃ dhammaṃ desetīti. 

Yaṃ bahulaṃ yaṃ bahulañca gāmaṇi viharati tena [PTS Page 318] [\q 318/]      tena
niyyatīti evaṃ sante na koci āpāyiko nerayiko bhavissati yathā nigaṇṭhassa nātaputtassa
vacanaṃ. Taṃ kimmaññasi gāmaṇi yo so puriso pāṇātipātī, rattiyā vā divasassa vā
samayāsamayaṃ upādāya, katamo bahutaro samayo yaṃ vā so pāṇaṃ atipāteti yaṃ vā so
pāṇaṃ nātipātetīti. 

Yo so bhante puriso pāṇātipātī, rattiyā vā divasassa vā samayāsamayaṃ upādāya appataro
so samayo yaṃ so pāṇaṃ atipāteti. Atha kho so va bahutaro samayo yaṃ so pāṇaṃ
nātipātetīti. Yaṃ bahulaṃ yaṃ bahulañca gāmaṇi viharati tena tena nīyyatīti evaṃ sante na
koci āpāyiko nerayiko bhavissati yathā nigaṇṭhassa nātaputtassa vacanaṃ. 

Taṃ kimmaññasi gāmaṇi, yo so puriso adinnādāyī, rattiyā vā divasassa vā samayāsamayaṃ
upādāya katamo bahutaro samayo yaṃ vā so adinnaṃ ādiyati yaṃ vā so adinnaṃ nādiyatīti.
Yo so bhante puriso adinnādāyī rattiyā vā divasassa vā samayāsamayaṃ upādāya, appataro
so samayo yaṃ so adinnaṃ ādiyati, atha kho sova bahutaro samayo yaṃ so adinnaṃ
nādiyatīti. Yaṃ bahulaṃ yaṃ bahulañca gāmaṇi viharati tena tena nīyyatīti, evaṃ sante na
koci āpāyiko nerayiko bhavissati yathā nigaṇṭhassa nātaputtassa vacanaṃ. 

1. Matimāpeti - sī 1, 2, syā
2. Sīyyātīti - ni 1. 

[BJT Page 578] [\x 578/]     

Taṃ kimmaññasi gāmaṇi yo so puriso kāmesu micchācārī, rattiyā vā divasassa vā
samayāsamayaṃ upādāya katamo bahutaro samayo yaṃ vā so kāmesu micchā carati, yaṃ vā
so kāmesu micchā na caratīti. Yo so bhante puriso kāmesu micchācārī, rattiyā vā divasassa
vā samayāsamayaṃ upādāya appataro so samayo yaṃ so kāmesu micchā carati. Atha kho
sova bahutaro samayo yaṃ so kāmesu micchā na carati. Yaṃ bahulaṃ yaṃ bahulañca gāmaṇi
viharati tena tena [PTS Page 319] [\q 319/]      nīyayatīti, evaṃ sante na koci āpāyiko
nerayiko bhavissati yathā nigaṇṭhassa nātaputtassa vacanaṃ. 

Taṃ kimmaññasi gāmaṇi, yo so puriso musāvādī rattiyā vā divasassa vā samayāsamayaṃ
upādāya katamo bahutaro samayo yaṃ vā so musā bhaṇati, yaṃ vā so musā na bhaṇatīti.
Yo so bhante puriso musāvādī rattiyā vā divasassa vā samayāsamayaṃ upādāya appataro so
samayo yaṃ so musā bhaṇati. Atha kho sova bahutaro samayo yaṃ so musā na bhaṇatīti.
Yaṃ bahulaṃ yaṃ bahulañca gāmaṇi viharati tena tena nīyyatīti, evaṃ sante na koci āpāyiko
nerayiko bhavissati yathā nigaṇṭhassa nātaputtassa vacanaṃ. 

Idha gāmaṇi ekacco satthā evaṃvādī hoti evaṃ diṭṭhi: yo koci pāṇamatipāteti sabbo so
āpāyiko nerayiko, yo koci adinnaṃ ādiyati sabbo so āpāyiko nerayiko, yo koci kāmesu
micchā carati sabbo so āpāyiko nerayiko, yo koci musā bhaṇati sabbo so āpāyiko nerayikoti.
Tasmiṃ kho pana gāmaṇi satthari sāvako abhippasanno hoti, tassa evaṃ hoti mayhaṃ kho
satthā evaṃ vādī evaṃ diṭṭhi: "yo koci pāṇamatipāteti sabbo so āpāyiko nerayikoti. Atthi
kho pana mayā pāṇo atipātito-1 ahampi āpāyiko nerayikoti diṭṭhiṃ paṭilabhati. Taṃ gāmaṇi
vācaṃ appahāya taṃ cittaṃ appahāya taṃ diṭṭhiṃ appaṭinissajjitvā-2 yathābhataṃ nikkhitto
evaṃ niraye. 

1. Atimāpito-sī 1, 2, syā. 
2. Nissajitvā - syā. 
[BJT Page 580] [\x 580/]     

Mayhaṃ kho satthā evaṃ vādī evaṃ diṭṭhi: "yo koci adinnaṃ ādiyati sabbo so āpāyiko
nerayiko" ti. Atthi kho pana mayā adinnaṃ ādinnaṃ, ahampamhi āpāyiko nerayikoti diṭṭhiṃ
paṭilabhati, taṃ gāmaṇi vācaṃ appahāya taṃ cittaṃ appahāya taṃ diṭṭhiṃ appaṭinissajjitvā
yathābhataṃ nikkhitto evaṃ niraye. 

Mayhaṃ kho satthā evaṃ vādī evaṃ diṭṭhi: "yo koci kāmesu micachā carati, sabbo [PTS Page
320] [\q 320/]      so āpāyiko nerayiko" ti. Atthi kho pana mayā kāmesu micchāciṇṇaṃ-1 ,
ahampamhi āpāyiko nerayikoti diṭṭhiṃ paṭilabhati, taṃ gāmaṇi vācaṃ appahāya taṃ cittaṃ
appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye. 

Mayhaṃ kho satthā evaṃ vādī evaṃ diṭṭhi: "yo koci musā bhaṇati sabbo so āpāyiko
nerayiko" ti. Atthi kho pana mayā musā bhaṇitaṃ ahampamhi āpāyiko nerayikoti diṭṭhiṃ
paṭilabhati, taṃ gāmaṇi vācaṃ appahāya taṃ cittaṃ appahāya taṃ diṭṭhiṃ appaṭinissajjitvā
yathābhataṃ nikkhitto evaṃ niraye. 

Idha pana gāmaṇi tathāgato loke uppajjati arahaṃ sammāsambuddho vijjācaraṇasampanno
sugato lokavidū anuttaro purisadammasārathī satthā devamanussānaṃ buddho bhagavā. So
aneka pariyāyena pāṇātipātaṃ garahati vigarahati pāṇātipātāviramathāti cāha, adinnādānaṃ
garahati vigarahati ādinnādānā viramathāti cāha, kāmesu micchācāraṃ garahati vigarahati
kāmesu micchācārā viramathāti cāha, musāvādaṃ garahati vigarahati musāvādā viramathāti
cāha. 

Tasmiṃ kho pana gāmaṇi satthari sāvako abhippasanno hoti, so iti paṭisaṃcikkhati: 
Bhagavā kho anekapariyāyena pāṇātipātaṃ garahati vigarahati pāṇātipātā viramathāti cāha:
atthi kho pana mayā pāṇo atipātito yāvatako vā tāvatako vā; yo kho pana mayā pāṇo
atipātito yāvatako vā tāvatako vā, taṃ na suṭṭhu taṃ na sādhu. Ahañceva kho pana
tappaccayā vippaṭisārī assaṃ na me taṃ pāpakaṃ-2 kammaṃ akataṃ bhavissatīti, so iti
paṭisaṅkhāya taṃ ceva pāṇātipātaṃ pajahati, āyatiñca pāṇātipātā paṭivirato hoti; evametassa
pāpassa kammassa pahānaṃ hoti, evametassa pāpassa kammassa samatikkamo hoti. 

1. Micchācārāciṇṇaṃ syā. 
2. Pāpaṃ - sī. 

[BJT Page 582] [\x 582/]     

Bhagavā kho anekapariyāyena adinnādānaṃ garahati vigarahati adinnādāna viramathāti
cāha: atthi kho pana mayā adinnaṃ ādinnaṃ yāvatakaṃ vā tāvatakaṃ vā; yaṃ kho pana mayā
adinnaṃ ādinnaṃ yāvatakaṃ vā tāvatakaṃ vā, taṃ na suṭṭhu taṃ na sādhu. Ahañceva kho
pana tappaccayā vippaṭisārī assaṃ na me taṃ pāpakaṃ kammaṃ akataṃ bhavissatīti, so iti
paṭisaṅkhāya tañceva [PTS Page 321] [\q 321/]      adinnādānaṃ pajahati, āyatiñca
adinnādānā paṭivirato hoti; evametassa pāpassa kammassa pahānaṃ hoti, evametassa
pāpassa kammassa samatikkamo hoti. 

Bhagavā kho anekapariyāyena kāmesu micchācāraṃ garahati vigarahati kāmesu micchācārā
viramathāti cāha: atthi kho pana mayā kāmesu micchāciṇṇaṃ yāvatakaṃ vā tāvatakaṃ vā;
yaṃ kho pana mayā kāmesu micchāciṇṇaṃ yāvatakaṃ vā tāvatakaṃ vā, taṃ na suṭṭhu taṃ
na sādhu. Ahañceva kho pana tappaccayā vippaṭisārī assaṃ na me taṃ pāpakaṃ kammaṃ
akataṃ bhavissatīti, so iti paṭisaṅkhāya taṃ ceva kāmesu micchācāraṃ pajahati, āyatiñca
kāmesu micchācārā paṭivirato hoti; evametassa pāpassa kammassa pahānaṃ hoti, evametassa
pāpassa kammassa samatikkamo hoti. 

Bhagavā kho anekapariyāyena musāvādaṃ garahati vigarahati musāvadā viramathāti cāha:
atthi kho pana mayā musā bhaṇitaṃ yāvatakaṃ vā tāvatakaṃ vā; yaṃ kho pana mayā musā
bhaṇitaṃ yāvatakaṃ vā tāvatakaṃ vā, taṃ na suṭṭhu taṃ na sādhu. Ahañceva kho pana
tappaccayā vippaṭisārī assaṃ na me taṃ pāpakaṃ kammaṃ akataṃ bhavissatīti, so iti
paṭisaṅkhāya taṃ ceva musāvādaṃ pajahati, āyatiñca musāvādā paṭivirato hoti; evametassa
pāpassa kammassa pahānaṃ hoti, evametassa pāpassa kammassa samatikkamo hoti. 

So pāṇātipātaṃ pahāya pāṇātipātā paṭivirato hoti adinnādānaṃ pahāya adinnādānā
paṭivirato hoti, kāmesu micchācāraṃ pahāya kāmesu micchācārā paṭivirato hoti, musāvādaṃ
pahāya musāvādā paṭivirato hoti, pisuṇāvācaṃ pahāya pisuṇāyavācāya paṭivirato hoti,
pharusaṃvācaṃ pahāya pharusāya vācāya paṭivirato hoti, samphappalāpaṃ pahāya
samphappalāpā paṭivirato hoti, abhijjhaṃ pahāya anabhijjhālū hoti, vyāpādadosaṃ [PTS Page
322] [\q 322/]      pahāya abyāpannacitto hoti, micchādiṭṭhiṃ pahāya sammādiṭṭhiko hoti. 
Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato mettāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadhotiriyaṃ sabbadhi sabbattatāya sabbāvantaṃ lokaṃ
mettāsahagatena cetasā vipulena mahaggatena appamāṇena averena avyāpajjhena pharitvā
viharati. Seyyathāpi gāmaṇi balavā saṅkhadhamo appakasireneva catuddisā viññāpeyya,
evameva kho gāmaṇi evaṃ bhāvitāya mettāya cetovimuttiyā evaṃ bahulīkatāya yaṃ
pamāṇakataṃ kammaṃ na taṃ tatrāvasissati, na taṃ tatrāvatiṭṭhati. 

[BJT Page 584] [\x 584/]     

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato karuṇāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadhotiriyaṃ sabbadhi sabbattatāya sabbāvantaṃ lokaṃ
karuṇāsahagatena cetasā vipulena mahaggatena appamāṇena averena avyāpajjhena
pharitvā viharati. Seyyathāpi gāmaṇi balavā saṅkhadhamo appakasireneva catuddisā
viññāpeyya, evameva kho gāmaṇi evaṃ bhāvitāya karuṇāya cetovimuttiyā evaṃ
bahulīkatāya yaṃ pamāṇakataṃ kammaṃ na taṃ tatrāvasissati, na taṃ tatrāvatiṭṭhati. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato muditāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadhotiriyaṃ sabbadhi sabbattatāya sabbāvantaṃ lokaṃ
muditāsahagatena cetasā vipulena mahaggatena appamāṇena averena avyāpajjhena pharitvā
viharati. Seyyathāpi gāmaṇi balavā saṅkhadhamo appakasireneva catuddisā viññāpeyya,
evameva kho gāmaṇi evaṃ bhāvitāya muditāya cetovimuttiyā evaṃ bahulīkatāya yaṃ
pamāṇakataṃ kammaṃ na taṃ tatrāvasissati, na taṃ tatrāvatiṭṭhati. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato upekhāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadhotiriyaṃ sabbadhi sabbattatāya sabbāvantaṃ lokaṃ
upekhāsahagatena cetasā vipulena mahaggatena appamāṇena averena avyāpajjhena
pharitvā viharati. Seyyathāpi gāmaṇi balavā saṅkhadhamo appakasireneva catuddisā
viññāpeyya, evameva kho gāmaṇi evaṃ bhāvitāya upekhāya cetovimuttiyā evaṃ
bahulīkatāya yaṃ pamāṇakataṃ kammaṃ na taṃ tatrāvasissati, na taṃ tatrāvatiṭṭhati. 
Evaṃ vutte asibandhakaputto gāmaṇī bhagavantaṃ etadavoca: abhikkantaṃ bhante
abhikkantaṃ bhante seyyathāpi bhante nikkujjitaṃ vā ukkujjeyya, paṭicchannaṃ vā
vivareyya, mūḷahassa vā maggaṃ ācikkheyya andhakāre vā tela pajjotaṃ dhāreyya
cakkhumanto rūpāni dakkhintīti, evamevaṃ bhagavatā anekapariyāyena dhammo pakāsito,
esāhaṃ bhante bhagavantaṃ saraṇaṃ gacchāmi dhammañca bhikkhusaṅgañca, upāsakaṃ
maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 9
Kulasuttaṃ

423. Ekaṃ samayaṃ bhagavā kosalesu cārikaṃ caramāno mahatā bhikkhusaṅghena saddhiṃ
yena nālandā tadavasari. [PTS Page 323] [\q 323/]      tatra sudaṃ bhagavā nālandāyaṃ
viharati pāvārikambavane. Tena kho pana samayena nālandā dubbhikkhā hoti dvihitikā-1.
Setaṭṭhikā-2. Salākāvuttā. Tena kho pana samayena nigaṇṭho nātaputto nālandāyaṃ
paṭivasati mahatiyā nigaṇṭhaparisāya saddhiṃ. Atha kho asibandhakaputto gāmanī
nigaṇṭhasāvako yena nigaṇṭho nātaputto tenupasaṅkami. Upasaṅkamitvā nigaṇṭhaṃ
nātaputtaṃ abhivādetvā ekamantaṃ nisīdi. Ekamantaṃ nisinnaṃ kho asibandhakaputtaṃ
gāmaṇīṃ nigaṇṭho nātaputto etadavoca:

Ehi tvaṃ gāmaṇi, samaṇassa gotamassa vādaṃ āropehi, evante kalyāṇo kittisaddo
abbhuggacchati: "asibaddhakaputtena gāmaṇinā samaṇassa gotamassa evaṃ mahiddhikassa
evaṃ mahānubhāvassa vādo āropito" ti. Kathaṃ panāhaṃ bhante samaṇassa gotamassa evaṃ
mahiddhikassa evaṃ mahānubhāvassa vādaṃ āropessāmīti. Ehi tvaṃ gāmaṇi, yena samaṇo
gotamo tenupasaṅkama upasaṅkamitvā samaṇaṃ gotamaṃ evaṃ vadehi: nanu bhante
bhagavā anekapariyāyena kulānaṃ anuddayaṃ-3. Vaṇṇeti, anurakkhaṃ vaṇṇeti,
anukampaṃ vaṇṇetīti. 

1. Duhitikā katthavi
2. Setaṭṭhikā - aṅguttara
3. Anudayaṃ - sī 1, 2. Syā. 

[BJT Page 586] [\x 586/]     

Sace te gāmaṇi samaṇo gotamo evaṃ phuṭṭho evaṃ vyākaroti: "evaṃ gāmaṇi tathāgato
anekapariyāyena kulānaṃ anuddayaṃ vaṇṇoti, anurakkhaṃ vaṇṇeti, anukampaṃ vaṇṇetī"
ti tamenaṃ tvaṃ evaṃ vadeyyāsi: atha kiñcarahi bhante bhagavā dubbhikkhe dvihitike
setaṭṭhike salākāvutte mahatā bhikkhusaṅghena saddhiṃ cārikaṃ carati? Ucchedāya bhagavā
kulānaṃ paṭipanno, anayāya bhagavā kulānaṃ paṭipanno, upaghātāya bhagavā kulānaṃ
paṭipannoti. Imaṃ kho te gāmaṇi samaṇo gotamo ubhato koṭikaṃ pañhaṃ phuṭṭho neva
sakkhīti uggilituṃ neva sakkhīti ogilitunti. 

[PTS Page 324] [\q 324/]      evaṃ bhanteti kho asibandhakaputto gāmaṇi nigaṇṭhassa
nātaputtassa paṭissutvā uṭṭhāyāsanā nigaṇṭhaṃ nātaputtaṃ abhivādetvā padakkhiṇaṃ katvā
yena bhagavā tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi.
Ekamantaṃ nisinno kho asibandhakaputto gāmaṇi bhagavantaṃ etadavoca: "nanu bhante
bhagavā anekapariyāyena kulānaṃ anuddayaṃ vaṇṇeti, anurakkhaṃ vaṇṇeti, anukampaṃ
vaṇṇetīti. " Evaṃ gāmaṇi tathāgato anekapariyāyena kulānaṃ anuddayaṃ vaṇṇeti,
anurakkhaṃ vaṇṇeti, anukampaṃ vaṇṇetīti. Atha kiñcarahi bhante bhagavā dukhikkhe
dvīhitike setaṭṭhike, salākāvutte mahatā bhikkhusaṅghena saddhiṃ cārikaṃ carati?
Ucchedāya bhagavā kulānaṃ paṭipanno, anayāya bhagavā kulānaṃ paṭipanno, upaghātāya
bhagavā kulānaṃ paṭipannoti. 

Ito so gāmaṇi ekanavuto kappo-2. , Yamahaṃ anussarāmi. Nābhijānāmi kiñcikulaṃ
pakkabhikkhāanuppadānamattena-3 upahatapubbaṃ atha kho yāni tāni kulāni aḍḍhāni
mahaddhanāni mahabhogāni pahūtajātarūparajatāni pahūtacittupakaraṇāni
pahūtadhanadhaññāni, sabbāni tāni dānasambhūtāni ceva saccasambhūtāni ca
saññamasambhūtāni ca. -4. 

Aṭṭha kho gāmaṇī hetu aṭṭha paccayā kulānaṃ upaghātāya. Rājato vā kulāni upaghātaṃ
gacchanti, corato vā kulāni upaghātaṃ gacchanti, aggito vā kulāni upaghātaṃ gacchanti,
udakato vā kulāni upaghātaṃ gacchanti, nihitaṃ vā nādhigacchanti, -5. Duppayuttā vā
kammantaṃ jahanti, -6. Kulānaṃ vā kulaṅgāro uppajjati yo te bhoge [PTS Page 325] [\q 325/] 
    vikirati vidhamati viddhaṃseti, aniccatāyeva aṭṭhamīti. Ime kho gāmaṇi aṭṭhahetu
aṭṭhapaccayā kulānaṃ upaghātāya. Imesu kho gāmiṇi aṭṭhasu hetusu aṭṭhasu paccayesu
santesu saṃvijjamānesu yo maṃ evaṃ vadeyya: "ucchedāya bhagavā kulānaṃ paṭipanno,
anayāya bhagavā kulānaṃ paṭipanno, upaghātāya bhagavā kulānaṃ paṭipannoti. Taṃ
gāmaṇi vācaṃ appahāya taṃ cittaṃ appahāya taṃ diṭṭhiṃ appaṭinissajitvā yathābhataṃ
nikkhitto evaṃ nirayeti. 

-------------------------
1. Sakkhati - machasaṃ, syā, sī 2
2. Ekanavūtikappe - sīmu. Machasaṃ
3. Pakkhabhikkhādānena - syā
4. Sāmaññasambhūtāni ca - machasaṃ
5.  hānāvigacchiti - machasaṃ
6. Kammanatā jahanti - sīmu. 

[BJT Page 588] [\x 588/]     

Evaṃ vutte asibandhakaputto gāmaṇī bhagavantaṃ etadavoca: abhikkantaṃ bhante
abhikkantaṃ bhante seyyathāpi bhante nikkujjitaṃ vā ukkujjeyya, paṭicchannaṃ vā
vivareyya, mūḷahassa vā maggaṃ ācikkheyya andhakāre vā tela pajjotaṃ dhāreyya
cakkhumanto rūpāni dakkhintīti, evamevaṃ bhagavatā anekapariyāyena dhammo pakāsito,
esāhaṃ bhante bhagavantaṃ saraṇaṃ gacchāmi dhammañca bhikkhusaṅgañca, upāsakaṃ
maṃ bhagavā dhāretu ajjatagge pāṇupetaṃ saraṇaṃ gatanti. 

8. 1. 10
Maṇicūḷakasuttaṃ

424. Ekaṃ samayaṃ bhagavā rājagahe viharati veevane kalandakanivāpe. Tena kho pana
samayena rājantepure rājaparisāyaṃ sannisinnānaṃ sannipatitānaṃ ayamantarā kathā
udapādi: "kappati samaṇānaṃ sakyaputtiyānaṃ jātarūparajataṃ, sādiyanti samaṇā
sakyaputtiyā jātarūparajataṃ. Patigaṇhanti samaṇā sakyaputtiyā jātarūparajata" nti. 

Tena kho pana samayena manicūḷako gāmaṇī tassaṃ parisāyaṃ nisinno hoti. Atha kho
maṇicūḷako gāmaṇī taṃ parisaṃ etadavoca: mā ayyā evaṃ avacuttha, na kappati
samaṇānaṃ sakyaputtiyānaṃ jātarūparajataṃ, na sādiyanti samaṇā sakyaputtiyā
jātarūparajataṃ, na patigaṇhanti samaṇā sakyaputtiyā jātarūparajataṃ,
nikkhittamaṇisuvaṇṇā samaṇā sakyaputtiyā apetajātarūparajatāti. Asakkhi kho maṇicūḷako
gāmaṇi taṃ parisaṃ saññapetuṃ. Atha kho maṇicūḷako gāmaṇi yena bhagavā
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi. [PTS Page 326]
[\q 326/]      ekamantaṃ nisinno kho maṇiḷacūko gāmaṇi bhagavantaṃ etadavoca:

Idha bhante rājantepure rājaparisāyaṃ sannisinnānaṃ sannipatinānaṃ ayamantarā kathā
udapādi: kappati samaṇānaṃ sakyaputtiyānaṃ jātarūparajataṃ, sādiyanti samaṇā
sākyaputtiyā jātarūparajataṃ, patigaṇhanti samaṇā sakyaputtiyā jātarūparajatanti. Evaṃ
vuttāhaṃ bhante taṃ parisaṃ etadavoca: mā ayyā evaṃ avacuttha, na kappati samaṇānaṃ
sakyaputtiyānaṃ jātarūparajataṃ, na sādiyanti samaṇā sakyaputtiyā jātarūparajataṃ, na
patigaṇhanti samaṇā sakyaputtiyā jātarūparajataṃ, nikkhittamaṇisuvaṇṇā samaṇā
sakyaputtiyā apetajātarūparajatāti. Asakkhiṃ khohaṃ taṃ bhante parisaṃ saññapetuṃ.
Kaccāhaṃ bhante evaṃ vyākaramāno vuttavādī ceva bhagavato homi. Na ca bhagavantaṃ
abhūtena abbhācikkhāmi, dhammassa cānudhammaṃ vyākaromi, na ca koci saha dhammiko
vādānupāto gārayhaṃ ṭhānaṃ āgacchatīti

[BJT Page 590] [\x 590/]     

Taggha tvaṃ gāmaṇi evaṃ vyākaramāno vuttavādī ceva me hosi, na ca maṃ abhūtena
abbhācikkhasi, dhammassa cānudhammaṃ vyākarosi, na ca koci sahadhammiko vādānupāto
gārayhaṃ ṭhānaṃ āgacchati. Na hi kappati gāmaṇi samaṇānaṃ sakyaputtiyānaṃ
jātarūparajataṃ, na sādiyanti samaṇā sakyaputtiyā jātarūparajataṃ, na patigaṇhanti samaṇā
sakyaputtiyā jātarūparajataṃ, nikkhitta maṇisuvaṇṇā samaṇā sākyaputtiyā
apetajātarūparajatā. 

Yassa kho gāmaṇi jātarūparajataṃ kappati, pañcapi tassa kāmaguṇā kappanti. Yassa
pañcakāmaguṇā kappanti, ekaṃsenetaṃ gāmaṇi dhāreyyāsi: assamaṇadhammo
asakkiyaputtiyadhammoti. Api cāhaṃ gāmaṇi evaṃ vadāmi: tiṇaṃ tiṇatthikena
pariyesitabbaṃ, dāruṃ dārutthikena pariyesitabbaṃ, sakaṭaṃ sakaṭatthikena pariyesitabbaṃ
puriso purisatthikena [PTS Page 327] [\q 327/]      pariyesitabbo. Natvevāhaṃ gāmaṇi
kenaci pariyāyena jātarūparajataṃ sāditabbaṃ pariyesitabbanti vadāmīti

8. 1. 11
Bhadrakasuttaṃ

425. Ekaṃ samayaṃ bhagavā mallesu-1 viharati uruvelakappaṃ nāma mallānaṃ nigamo. Atha
kho bhadrako-2 gāmaṇī yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho bhadrako gāmaṇī bhagavantaṃ
etadavoca: sādhu me bhante bhagavā dukkhassa samudayañca atthagamañca desetuti.
Ahañce-3 te gāmaṇi atītaṃ addhānaṃ ārabbha dukkhassa samudayañca atthagamañca
deseyyaṃ: "evaṃ ahosi atītamaddhāna" nti tatra te siyā kaṅkhā siyā vimati. Ahañce te
gāmaṇi anāgatamaddhānaṃ ārabbha dukkhassa samudayañca atthagamañca deseyyaṃ.
"Evaṃ bhavissati anāgatamaddhāna"nti tatrāpi te siyā kaṅkhā siyā vimati. Api cāhaṃ gāmaṇi
idheva nisinno ettha ca te nisinnassa dukkhassa samudayañca atthagamañca desissāmi. Taṃ
suṇohi, sādhukaṃ manasi karohi, bhāsissāmīti. Evaṃ bhanteti kho bhadrako gāmaṇi
bhagavato paccassosi bhagavā etadavoca:

1. Malatesu - sī 1, 2
2. Bhadragato - sī 1, gandhabhako - syā
3. Ahañca sī 1, syā. 

[BJT Page 592] [\x 592/]     

Taṃ kimmaññasi gāmaṇi atthi te uruvelakappe manussā yesante [PTS Page 328] [\q 328/] 
    vadhena vā bandhena vā jāniyā vā garahāya vā uppajjeyyuṃ
sokaparidevadukkhadomanassupāyāsāti. Atthi me bhante uruvelakappe manussā yesaṃ me
vadhena vā bandhena vā jāniyā vā garahāya vā uppajjeyyuṃ
sokaparidevadukkhadomanassupāyāsāti. Atthi pana te gāmaṇi uruvelakappe manussā
yesante vadhena vā bandhena vā garahāya vā nūppajjeyyuṃ
sokaparidevadukkhadomanassupāyāsāti. Atthi me bhante uruvelakappe manussā yesaṃ me
vadhena vā bandhena vā jāniyā vā garahāya vā nūppajjeyyuṃ
sokaparidevadukkhadomanassupāyāsāti. 

Konu kho gāmaṇi hetu kho paccayo yena te ekaccānaṃ uruvelakappiyānaṃ manussānaṃ
vadhena vā bandhena vā jāniyā vā garahāya vā uppajjeyyuṃ
sokaparidevadukkhadomanassupāyāsā?. Ko pana gāmaṇi hetu ko paccayo yena te
ekaccānaṃ uruvelakappiyānaṃ manussānaṃ vadhena vā bandhena vā jāniyā vā garahāya vā
nūppajjeyyuṃ sokaparidevadukkhadomanassupāyāsāti. Yesaṃ me bhante uruvelakappiyānaṃ
manussānaṃ vadhena vā bandhena vā jāniyā vā garahāya vā uppajjeyyuṃ
sokaparidevadukkhadomanassupāyāsā atthi me tesu chandarāgo. Yesaṃ pana me bhante
uruvelakappiyānaṃ manussānaṃ vadhena vā bandhena vā jāniyā vā garahāya vā
nūppajjeyyuṃ sokaparidevadukkhadomanassupāyāsā natthi me tesu chandarāgoti. 
Iminā tvaṃ gāmaṇi dhammena diṭṭhena viditena akālikena pattena pariyogāḷhena
atītānāgate nayaṃ nehi, yaṃ kho kiñci atītamaddhānaṃ dukkhaṃ uppajjamānaṃ uppajjati.
Sabbantaṃ chandamūlakaṃ chandanidānaṃ, chando hi mūlaṃ dukkhassa yaṃ hi kiñci
anāgatamaddhānaṃ dukkhaṃ uppajjamānaṃ uppajjissati, sabbantaṃ chandamūlakaṃ
chandanidānaṃ chando hi mūlaṃ dukkhassāti. Acchariyaṃ bhante abbhutaṃ bhante yāva
subhāsitamidaṃ bhante bhagavatā "yaṃ kiñci -1 atītamaddhānaṃ dukkhaṃ uppajjamānaṃ
[PTS Page 329] [\q 329/]      uppajjati sabbantaṃ chandamūlakaṃ chandanidānaṃ, chando hi
mūlaṃ dukkhassa. Yaṃ kiñci anāgatamaddhānaṃ dukkhaṃ uppajjamānaṃ uppajjissati
sabbantaṃ chandamūlakaṃ chandanidānaṃ, chando hi mūlaṃ dukkhassāti. -2 

1. Atītamaddhānanti pāṭho marammapotthake na dissate
2. Antarita pāṭhopi marammapotthake na dissate. 

[BJT Page 594] [\x 594/]     

Atthi me bhante ciravāsī-1. Nāma kumāro, bahi āvasathe-2. Paṭivasati, so khvāhaṃ bhante
kālasseva vuṭṭhāya purisaṃ uyyojemi: "gaccha bhaṇe ciravāsiṃ kumāraṃ jānāhīti.
Yāvakīvañca bhante so puriso nāgacchati tassa me hoteva aññathattaṃ; mā heva-3
ciravāsissa kumārassa kiñci ābādhayitthāti-4. Taṃ kimmaññasi gāmaṇi, ciravāsissa te
kumārassa vadhena vā bandhena vā jāniyā vā garahāya vā uppajjeyyuṃ
sokaparidevadukkhadomanassupāyāsāti. Ciravāsissa me bhante kumārassa vadhena vā
bandhena vā jāniyā vā garahāya vā jīvitassapi siyā aññathattaṃ, kimpana me nūppajjissanti
sokaparidevadukkhedomanassupāyāsāti. Imināpi kho etaṃ gāmaṇi pariyāyena veditabbaṃ
"yaṃ kiñci dukkhaṃ uppajjamānaṃ uppajjati, sabbantaṃ chandamūlakaṃ chandanidānaṃ
chando hi mūlaṃ dukkhassā" ti. 

Taṃ kimmaññasi gāmaṇi yadā te ciravāsissa mātā adiṭṭhā āsi assutā, ahosi ciravāsissa
mātuyā chando vā rāgo vā pemaṃ vāti. No hetaṃ bhante. Dassanaṃ vā te gāmaṇi āgamma
savanaṃ vā te gāmaṇi āgamma evante ahosi: ciravāsissa mātuyā chando vā rāgo vā pemaṃ
vāti. Evaṃ bhante. Taṃ kimmaññasi gāmaṇi. Ciravāsissa mātuyā te vadhena vā bandhena vā
jāniyā vā garahāya vā uppajjeyyuṃ sokaparidevadukkhadomanassupāyāsāti. [PTS Page 330]
[\q 330/]      ciravāsissa mātuyā me bhante vadhena vā bandhena vā jāniyā vā garahāya vā
jīvitassapi siyā aññathattaṃ, kimpana me nūppajjissanti
sokaparidevadukkhadomanassupāyāsāti. Imināpi kho etaṃ gāmaṇi pariyāyena veditabbaṃ
yaṃ kiñci dukkhaṃ uppajjamānaṃ uppajjati sabbantaṃ chandamūlakaṃ chandanidānaṃ,
chandohi mūlaṃ dukkhassāti. 

8. 1. 12
Rāsiyasuttaṃ

426. Atha kho rāsiyo gāmaṇi yena bhagavā tenupasaṅkami upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho rāsiyo gāmaṇi bhagavantaṃ
etadavoca: sutaṃ metaṃ bhante samaṇo gotamo sabbaṃ tapaṃ garahati, sabbaṃ tapassiṃ
lūkhājīviṃ ekaṃsena upavadati upakkosatīti. Ye te bhante evamāhaṃsu: samaṇo gotamo
sabbaṃ tapaṃ garahati, sabbaṃ tapassiṃ lukhajīviṃ ekaṃsena upavadati upakkosatīti. Kacci
te bhante bhagavato vuttavādino na ca bhagavantaṃ abhūtena abbhācikkhanti, dhammassa
cānudhammaṃ vyākaronti, na ca koci sahadhammiko vādānupāto gārayhaṃ ṭhānaṃ
āgacchatīti. 

1. Ciranivāsī - sī 1, 2. 
2. Āvāsake - aṭṭhakathā
3. Hevaṃ - syā
4. Ābādhayethāti - syā

[BJT Page 596] [\x 596/]     

Ye te gāmaṇi evamāhaṃsu: samaṇo gotamo sabbaṃ tapaṃ garahati, sabbaṃ tapassiṃ
lukhajīviṃ ekaṃsena upavadati, upakkosatīti, na me te vuttavādino, abbhācikkhanti ca pana
maṃ te asatā abhūtena-1. Dve me gāmaṇi antā pabbajitena na sevitabbā: yo cāyaṃ kāmesu
kāmasukhallikānuyogo hīno gammo pothujjaniko anariyo anatthasaṃhito. Yo cāyaṃ
attakilamathānuyogo dukkho anariyo anatthasaṃhito, ete te gāmaṇi ubho ante anupagamma
majjhimā paṭipadā tathāgatena abhisambuddhā [PTS Page 331] [\q 331/]      cakkhukaraṇī
ñāṇakaraṇī upasamāya abhiññāya sambodhāya nibbānāya saṃvattati. Katamā ca sā gāmaṇi
majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya
abhiññāya sambodhāya nibbānāya saṃvattati, ayameva ariyo aṭṭhaṅgiko maggo,
seyyathīdaṃ: sammādiṭṭhi sammāsaṅkappo sammāvācā sammākammanto sammā ājīvo
sammāvāyāmo sammāsati sammāsamādhi. Ayaṃ kho sā gāmaṇi majjhimā paṭipadā
tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya
nibbānāya saṃvattati. 


Tayo kho me gāmaṇi kāmabhogino santo saṃvijjamānā lokasmiṃ. Katame tayo. Idha gāmaṇi
ekacco kāmabhogī adhammena bhoge pariyesati sāhasena adhammena bhoge pariyesitvā
sāhasena na attānaṃ sukheti pīṇeti na saṃvibhajati-2 na puññāni karoti, idha pana gāmaṇī,
ekacco kāmabhogī adhammena bhoge pariyesati sāhasena, adhammena bhoge pariyesitvā
sāhasena attānaṃ sukheti pīṇeti na saṃvibhajati na puññāni karoti. Idha pana gāmaṇi
ekacco kāmabhogī adhammena bhoge pariyesati sāhasena, adhammena bhoge pariyesitvā
sāhasena attānaṃ sukheti pīṇeti saṃvibhajati puññāni ca karoti. 

Idha pana gāmaṇi ekacco kāmabhogī dhammādhammena bhoge pariyesati sāhasenapi
asāhasenapi. Dhammādhammena bhoge pariyesitvā sāhasenapi asāhasenapi [PTS Page 332]
[\q 332/]      na attānaṃ sukheti pīṇeti, na saṃvibhajati, na puññāni karoti. Idha pana
gāmaṇi ekacco kāmabhogī dhammādhammena bhoge pariyesati sāhasenapi asāhasenapi.
Dhammādhammena bhoge pariyesitvā sāhasenapi asāhasenapi attānaṃ sukheti pīṇeti na
saṃvibhajati na puññāni karoti. Idha pana gāmaṇi ekacco kāmabhogī dhammādhammena
bhoge pariyesati sāhasenapi asāhasenapi, dhammādhammena bhoge pariyesitvā sāhasenapi
asāhasenapi attānaṃ sukheti pīṇeti saṃvibhajati puññāni ca karoti. 

1. Asatā tucchā abhūtena machasaṃ 2. Saṃvibhajjati - sī 1, 2

[BJT Page 598] [\x 598/]     

Idha pana gāmaṇi ekacco kāmabhogī dhammena bhoge pariyesati asahasena, dhammena
bhoge pariyesitvā asāhasena na attānaṃ sukheti pīṇeti na saṃvibhajati na puññāni karoti.
Idha pana gāmaṇi, ekacco kāmabhogī dhammena bhoge pariyesati asahāsena. Dhammena
bhoge pariyesitvā asāhasena attānaṃ sukheti pīṇeti na saṃvibhajati na puññāni karoti. Idha
pana gāmaṇi ekacco kāmabhogī dhammena bhoge pariyesati asāhasena. Dhammena bhoge
pariyesitvā asāhasena attānaṃ sukheti pīṇeti saṃvibhajati puññāni ca karoti. Te ca bhoge
gathito-1. Mucchito ajjhāpanno anādīnavadassāvī anissaraṇapañño paribhuñjati. Idha pana
gāmaṇi ekacco kāmabhogī dhammena bhoge pariyesati asāhasena, dhammena bhoge
pariyesitvā asāhasena [PTS Page 333] [\q 333/]      attānaṃ sukheti pīṇeti saṃvibhajati
puññāni ca karoti. Te ca bhoge agathito amucchito anajjhāpanno ādīnavadassāvī
nissaraṇapaññe paribhuñjati. 

Tatra gāmaṇi yvāyaṃ kāmabhogī adhammena bhoge pariyesati sāhasena, adhammena
bhoge pariyesitvā sāhasena na attānaṃ sukheti pīṇeti na saṃvibhajati na puññāni karoti,
ayaṃ gāmaṇi kāmabhogī tīhi ṭhānehi gārayho. Katamehi tīhi ṭhānehi gārayho.
Adhammena bhoge pariyesati sāhasenāti iminā paṭhamena ṭhānena gārayho, na attānaṃ
sukheti pīṇetīti iminā dutiyena ṭhānena gārayho, na saṃvibhajati na puññāni karotīti iminā
tatiyena ṭhānena gārayho. Ayaṃ gāmiṇī kāmabhogī imehi tīhi ṭhānehi gārayho. 

Tatra gāmaṇi yvāyaṃ kāmabhogī adhammena bhoge pariyesati sāhasena, adhammena
bhoge pariyesitvā sāhasena attānaṃ sukheti pīṇeti na saṃvibhajati na puññāni karoti, ayaṃ
gāmaṇi kāmabhogī tīhi ṭhānehi gārayho. Ekena ṭhānena pāsaṃso. Katamehi dvīhi ṭhānehi
gārayho?
Adhammena bhoge pariyesati sāhasenāti iminā paṭhamena ṭhānena gārayho, na
saṃvibhajati na puññāni karotīti iminā dutiyena ṭhānena gārayho. Katamena ekena ṭhānena
pāsaṃso: attānaṃ sukheti pīṇetīti. Iminā ekena ṭhānena pāsaṃso, ayaṃ gāmaṇī kāmabhogī
imehi dvihī ṭhānehi gārayho, iminā ekena ṭhānena pāsaṃso. 

1. Gadhito - machasaṃ, syā. 

[BJT Page 600] [\x 600/]     

Tatra gāmaṇi yvāyaṃ-1. Kāmabhogī adhammena bhoge pariyesati sāhasena, adhammena
bhoge pariyesitvā sāhasena [PTS Page 334] [\q 334/]      attānaṃ sukheti pīṇeti saṃvibhajati
puññāni karoti, ayaṃ gāmaṇi kāmabhogī ekena ṭhānena gārayho. Dvihi ṭhānehi pāsaṃso.
Katamena ekena ṭhānena gārayho? Adhammena bhoge pariyesati sāhasenāti iminā ekena
ṭhānena gārayho, katamehi dvīhi ṭhānehi pāsaṃso: attānaṃ sukheti pīṇetīti iminā
paṭhamena ṭhānena pāsaṃso. Saṃvibhajati puññāni karotīti iminā dutiyena ṭhānena
pāsaṃso. Ayaṃ gāmaṇi kāmabhogī iminā ekena ṭhānena gārayho. Imehi dvīhi ṭhānehi
pāsaṃso. 

Tatra gāmaṇī yvāyaṃ kāmabhogī dhammādhammena bhoge pariyesati sāhasenapi
asāhasenapi. Dhammādhammena bhoge pariyesitvā sāhasenapi asāhasenapi attānaṃ sukheti
pīṇeti. Na saṃvibhajati na puññāni karoti. Ayaṃ gāmaṇi kāmabhogī dvīhi ṭhānehi
pāsaṃso, dvīhi ṭhānehi gārayho. Katamehi dvīhi ṭhānehi pāsaṃso: dhammena bhoge
pariyesati asāhasenāti iminā paṭhamena ṭhānena pāsaṃso, attānaṃ sukheti pīṇetīti iminā
dutiyena ṭhānena pāsaṃso, katamehi dvīhi ṭhānehi gārayho: adhammena bhoge pariyesati
sāhasenāti iminā paṭhamena ṭhānena gārayho, na saṃvibhajati na puññāni karotīti iminā
dutiyena ṭhānena gārayho. Ayaṃ gāmaṇi kāmabhogī imehi dvīhi ṭhānehi pāsaṃso, imehi
dvīhi ṭhānehi gārayho. 

1. Soyaṃ- sī 1. 

[BJT Page 602] [\x 602/]     

Tatra gāmaṇī yvāyaṃ kāmabhogī dhammādhammena bhoge pariyesati sāhasenapi
asāhasenapi, dhammādhammena bhoge pariyesitvā sāhasenapi asāhasenapi attānaṃ sukheti
pīṇeti saṃvibhajati puññāni karoti. Ayaṃ gāmaṇi kāmabhogī tihi ṭhānehi pāsaṃso, ekena
ṭhānena gārayho. Katamehi tīhi ṭhānehi pāsaṃso: dhammena bhoge pariyesati asāhasenāti
iminā paṭhamena ṭhānena pāsaṃso, attānaṃ sukheti pīṇetīti iminā dutiyena ṭhānena [PTS
Page 335] [\q 335/]      pāsaṃso, saṃvibhajati puññāni karotīti iminā tatiyena ṭhānena
pāsaṃso. Katamena ekena ṭhānena gārayho: adhammena bhoge pariyesati sāhasenāti iminā
ekena ṭhānena gārayho. Ayaṃ gāmaṇi kāmabhogī imehi tīhi ṭhānehi pāsaṃso. Iminā ekena
ṭhānena gārayho. 

Tatra gāmaṇi yvāyaṃ kāmabhogī dhammena bhoge pariyesati asāhasena, dhammena bhoge
pariyesitvā asāhasena na attānaṃ sukheti pīṇeti na saṃvibhajati na puññāni karoti. Ayaṃ
gāmaṇi kāmabhogī ekena ṭhānena pāsaṃso, dvīhi ṭhānehi gārayho. Katamena ekena
ṭhānena pāsaṃso: dhammena bhoge pariyesati asāhasenāti iminā ekena ṭhānena pāsaṃso.
Katamehi dvīhi ṭhānehi gārayho: na attānaṃ sukheti pīṇetīti iminā paṭhamena ṭhānena
gārayho, na saṃvibhajati na puññāni karotīti iminā dutiyena ṭhānena gārayho. Ayaṃ
gāmaṇi kāmabhogī iminā ekena ṭhānena pāsaṃso, imehi dvīhi ṭhānehi gārayho. 

[PTS Page 336] [\q 336/]      tatra gāmaṇi yvāyaṃ kāmabhogī dhammena bhoge pariyesati
asāhasena, dhammena bhoge pariyesitvā asāhasena attānaṃ sukheti pīṇeti, na saṃvibhajati,
na puññāni karoti, ayaṃ gāmaṇi kāmabhogī dvīhi ṭhānehi pāsaṃso, ekena ṭhānena
gārayho. Katamehi dvīhi ṭhānehi pāsaṃso: dhammena bhoge pariyesati asāhasenāti iminā
paṭhamena ṭhānena pāsaṃso, attānaṃ sukheti pīṇetīti iminā dutiyena ṭhānena pāsaṃso.
Katamena ekena ṭhānena gārayho: na saṃvibhajati na puññāni karotīti iminā ekena ṭhānena
gārayho. Ayaṃ gāmaṇi kāmabhogī imehi dvīhi ṭhānehi pāsaṃso, iminā ekena ṭhānena
gārayho. 

[BJT Page 604] [\x 604/]     

Tatra gāmaṇi yvāyaṃ kāmabhogī dhammena bhoge pariyesati asāhasena, dhammena bhoge
pariyesitvā asāhasena attānaṃ sukheti pīṇeti saṃvibhajati puññāni karoti. [PTS Page 337] [\q
337/]      te ca bhoge gathito mucchito ajjhāpanno anādīnavadassāvī anissaraṇa pañño
paribhuñjati, ayaṃ gāmaṇi kāmabhogī tīhi ṭhānehi pāsaṃso, ekena ṭhānena gārayho.
Katamehi tīhi ṭhānehi pāsaṃso: dhammena bhoge pariyesati asāhasenāti iminā paṭhamena
ṭhānena pāsaṃso. Attānaṃ sukheti pīṇetīti iminā dutiyena ṭhānena pāsaṃso, saṃvibhajati
puññāni karotīti iminā tatiyena ṭhānena pāsaṃso, katamena ekena ṭhānena gārayho: te ca
bhoge gathito mucchito ajjhāpanno anādīnavadassāvī anissaraṇapañño paribhuñjatīti iminā
ekena ṭhānena gārayho. Ayaṃ gāmaṇi kāmabhogī imehi tīhi ṭhānehi pāsaṃso, iminā ekena
ṭhānena gārayho. 

Tatra gāmaṇī yvāyaṃ kāmabhogī dhammena bhoge pariyesati asāhasena, dhammena bhoge
pariyesitvā asāhasena attānaṃ sukheti pīṇeti saṃvibhajati puññāni karoti, [PTS Page 337] [\q
337/]      te ca bhoge agathito amucchito anajjhāpanno ādīnavadassāvī nissaraṇa pañño
paribhuñjati, ayaṃ gāmaṇi kāmabhogī catuhi ṭhānehi pāsaṃso. Katamehi catuhi ṭhānehi
pāsaṃso: dhammena bhoge pariyesati asāhasenāti iminā paṭhamena ṭhānena pāsaṃso,
attānaṃ sukheti pīṇetīti iminā dutiyena ṭhānena pāsaṃso, saṃvibhajati puññāni karotīti
iminā tatiyena ṭhānena pāsaṃso, te ca bhoge agathito amucchito anajjhāpanno
ādīnavadassāvī nissaraṇapañño paribhuñjatīti iminā catutthena ṭhānena pāsaṃso. Ayaṃ
gāmaṇi kāmabhogī imehi catuhi ṭhānehi pāsaṃso. 

Tayome gāmaṇi tapassino lukhajīvino-1. Santo saṃvijjamānā lokasmiṃ. Katame tayo: idha
gāmaṇi ekacco tapassī lukhajīvi saddhā-2. Agārasmā anagāriyaṃ pabbajito hoti: "appeva
nāma kusalaṃ dhammaṃ adhigaccheyyaṃ, appeva nāma uttarimanussadhammā-3.
Alamariyañāṇadassanavisesaṃ sacchikareyya" nti. So attānaṃ ātāpeti paritāpeti, kusalañca
dhammaṃ nādhigacchati, uttarimanussaṃ dhammā alamariyañāṇadassanavisesaṃ na
sacchikaroti. 

Idha pana gāmaṇi ekacco tapassī lukhajīvī saddhā agārasmā anagāriyaṃ pabbajito hoti:
"appeva nāma kusalaṃ dhammaṃ adhigaccheyyaṃ, appeva nāma uttarimanussadhammā
alamariyañāṇadassanavisesaṃ sacchikareyya"nti. So attānaṃ ātāpeti paritāpeti, kusalañca kho
dhammaṃ adhigacchati, uttariñca manussadhammā alamariyañāṇadassana visesaṃ na
sacchikaroti. 

1. Lukhājīvino - sī 1, 2
2. Saddo - syā
3. Uttarimanussadhammaṃ - syā. 

[BJT Page 606] [\x 606/]     

[PTS Page 338] [\q 338/]      idha pana gāmaṇi ekacco tapassī lukhajīvī saddhā agārasmā
anagāriyaṃ pabbajito hoti: "appevanāma kusalaṃ dhammaṃ adhigaccheyyaṃ, appevanāma
uttarimanussadhammā alamariyañāṇadassanavisesaṃ sacchikareyya"nti. So attānaṃ ātāpeti
paritāpeti, kusalañca dhammaṃ adhigacchati, uttarimanussadhammā
alamariyañāṇadassanavisesaṃ sacchikaroti. 

Tatra gāmaṇi yvāyaṃ tapassī lukhajīvī attānaṃ ātāpeti paritāpeti, kusalañca dhammaṃ
nādhigacchati, uttariñca manussadhammā alamariyañāṇadassanavisesaṃ na sacchikaroti.
Ayaṃ gāmaṇi tapassī lukhajīvi tīhi ṭhānehi gārayho. Katamehi tīhi ṭhānehi garayho:
attānaṃ ātāpeti paritāpetīti iminā paṭhamena ṭhānena gārayho, kusalañca dhammaṃ
nādhigacchatīti iminā dutiyena ṭhānena gārayho, uttariñca manussadhammā
alamariyañāṇadassanavisesaṃ na sacchikarotīti iminā tatiyena ṭhānena gārayho. Ayaṃ
gāmaṇi tapassī lukhajīvi imehi tīhi ṭhānehi gārayho. 

Tatra gāmaṇi yvāyaṃ tapassī lukhajīvī attānaṃ ātāpeti paritāpeti, kusalaṃ hi kho dhammaṃ
adhigacchati, uttariñca manussadhammā alamariyañāṇadassanavisesaṃ na sacchikaroti.
Ayaṃ gāmaṇī tapassī lukhajīvi dvīhi ṭhānehi gārayho, ekena ṭhānena pāsaṃso. Katamehi
dvīhi ṭhānehi gārayho: attānaṃ ātāpetaki paritāpetīti iminā paṭhamena ṭhānena gārayho.
Uttariñca manussadhammā alamariyañāṇadassanavisesaṃ na sacchikarotīti iminā dutiyena
ṭhānena gārayho. Katamena ekena ṭhānena pāsaṃso, kusalaṃ hi kho dhammaṃ
adhigacchatīti iminā ekena ṭhānena pāsaṃso. Ayaṃ gāmaṇi tapassī lukhajīvī imehi dvīhi
ṭhānehi gārayho, iminā ekena ṭhānena pāsaṃso. 

[PTS Page 339] [\q 339/]      tatra gāmaṇi yvāyaṃ tapassī lukhajīvī attānaṃ ātāpeti
paritāpeti, kusalañca dhammaṃ adhigacchati, uttariñca manussadhammā
alamariyañāṇadassanavisesaṃ sacchikaroti. Ayaṃ gāmaṇi, tapassī lukhajīvī erakena
ṭhānena gārayho, dvīhi ṭhānehi pāsaṃso. Katamena ekena ṭhānena garayho: attānaṃ ātāpeti
paritāpetīti iminā ekena ṭhānena gārayho. Katamehi dvīhi ṭhānehi pāsaṃso: kusalañca
dhammaṃ adhigacchatīti iminā paṭhamena ṭhānena pāsaṃso, uttariñca manussadhammā
alamariyañāṇadassanavisesaṃ sacchikarotīti iminā dutiyena ṭhānena pāsaṃso. Ayaṃ gāmaṇi
tapassī lukhajīvī iminā ekena ṭhānena gārayho. Imehi dvīhi ṭhānehi pāsaṃso. 

[BJT Page 608] [\x 608/]     

Tisso imā gāmaṇi sandiṭṭhikā nijjarā akālikā ehipassikā opanayikā paccattaṃ veditabbā
viññūhi. Katamā tisso:

Yaṃ ratto rāgādhikaraṇaṃ attavyābādhāyapi ceteti, paravyābādhāyapi ceteti,
ubhayavyābādhāyapi ceteti, rāge pahīne neva attavyābādhāyapi ceteti, na paravyābādhāyapi
ceteti, na ubhayavyābādhāyapi ceteti. Sandiṭṭhikā nijjarā akālikā ehipassikā opanayikā
paccattaṃ veditabbā viññūhi. Yaṃ duṭṭho dosādhikaraṇaṃ attavyābādhāyapi ceteti,
paravyābādhāyapi ceteti, ubhayavyābādhāyapi ceteti. Dose pahīne neva attavyābādhayapi
ceteti, na paravyābādhāyapi ceteti, na ubhayavyābādhāyapi ceteti, sandiṭṭhikā [PTS Page
340] [\q 340/]      nijjarā akālikā ehipassikā opanayikā paccattaṃ veditabbā viññūhi. Yaṃ
muḷho mohādhikaraṇaṃ attavyābādhāyapi ceteti paravyābādhāyapi ceteti,
ubhayavyābādhāyapi ceteti, mehe pahīne neva attavyābādhāyapi ceteti, na
paravyābādhāyapi ceteti, na ubhayavyābādhāyapi ceteti. Sandiṭṭhikā nijjarā akālikā
ehipassikā opanayikā paccattaṃ veditabbā viññūhi. Imā kho gāmaṇi tisso sandiṭṭhikā nijjarā
akālikā ehipassikā opanayikā paccattaṃ veditabbā viññūhīti. 

Evaṃ vutte rāsiyo gāmaṇī bhagavantaṃ etadavoca: abhikkantaṃ bhante abhikkantaṃ bhante
seyyathāpi bhante nikkujjitaṃ vā ukkujjeyya, paṭicchannaṃ vā vivareyya, mūḷahassa vā
maggaṃ ācikkheyya andhakāre vā tela pajjotaṃ dhāreyya cakkhumanto rūpāni dakkhintīti,
evamevaṃ bhagavatā anekapariyāyena dhammo pakāsito, esāhaṃ bhante bhagavantaṃ
saraṇaṃ gacchāmi dhammañca bhikkhusaṅghañca, upāsakaṃ maṃ bhagavā dhāretu ajjatagge
pāṇupetaṃ saraṇaṃ gatanti. 

[BJT Page 610] [\x 610/]     

8. 1. 13
Pāṭaliyasuttaṃ

427. Ekaṃ samayaṃ bhagavā koliyesu viharati uttarakaṃ-1. Nāma koliyānaṃ nigamo. -2. Atha
kho pāṭaliyo gāmaṇi yena bhagavā tenupasaṅkami. Upasaṅkamitvā bhagavantaṃ
abhivādetvā ekamantaṃ nisīdi. Ekamantaṃ nisinno kho pāṭaliyo gāmaṇī bhagavantaṃ
etadavoca: sutaṃ me taṃ bhante "samaṇo gotamo māyaṃ jānātī"ti. Ye te bhante evamāhaṃsu:
"samaṇo gotame māyaṃ jānātī" ti, kacci te bhante bhagavato vuttavādino, na ca
bhagavantaṃ abhūtena abbhācikkhanti, dhammassa cānudhammaṃ vyākaronti, na ca koci
sahadhammiko vādānupāto gārayhaṃ ṭhānaṃ āgacchati, anabbhakkhātukāmā-2. Hi mayaṃ
bhante bhagavantanti. 

Ye te gāmaṇi evamāhaṃsu: "samaṇo gotamo māyaṃ jānātī" ti, vuttavādino ceva me te, na
ca maṃ abhūtena abbhācikkhanti, dhammassa vānudhammaṃ vyākaronti, naca koci
sahadhammiko vādānupāto gārayhaṃ ṭhānaṃ āgacchatīti. [PTS Page 341] [\q 341/]     
saccaṃ yeva kira bho mayaṃ tesaṃ samaṇabrāhmaṇānaṃ na saddahāma: samaṇo gotamo
māyaṃ jānātīti. Samaṇo khalu bho gotamo māyāvīti. Yonu kho gāmaṇi evaṃ vadeti, "ahaṃ
māyaṃ jānāmī" ti, so evaṃ vadeti, "ahaṃ māyāvī" ti. Tatheva taṃ bhagavā hoti, tatheva taṃ
sugata hotīti. Tena hi gāmaṇi taññevettha paṭipucchissāmi, yathā te khameyya tathā naṃ
vyākareyyāsi. 

Taṃ kimmaññasi gāmaṇi, jānāsi tvaṃ gāmaṇi, koliyānaṃ lambacūḷake bhaṭeti, jānāmahaṃ
bhante koliyānaṃ lambacūḷake bhaṭeti. Taṃ kimmaññasi gāmaṇi kimatthīyā koliyānaṃ
lambacūḷakā bhaṭāti. Ye ca bhante koliyānaṃ corā te ca paṭisedhetuṃ, yāni ca koliyānaṃ
duteyyāni tāni vahātuṃ-4, etadatthāya-5. Bhante koliyānaṃ lambacūḷakā bhaṭāti. Taṃ
kimmaññasi gāmaṇi, jānāsi tvaṃ koliyānaṃ lambacūḷake bhaṭe sīlavante vā te dussīle vāti.
Jānamahaṃ bhante koliyānaṃ lambacūḷake bhaṭe dussīle pāpadhamme, ye ca loke dussīlā
pāpadhammā koliyānaṃ lambacūḷakā bhaṭā tesaṃ aññatarāti. 
1. Uttara - machasaṃ, syā
2. Nigame - sī 2. 
3. Anabbhācikkhātukāmā - machasaṃ
4. Pahātuṃ - syā
5. Etadatthiyā - machasaṃ. 

[BJT Page 612] [\x 612/]     

Yo nu kho gāmaṇi evaṃ vadeyya: "pāṭaliyo gāmaṇi jānāti koliyānaṃ lambacūḷake bhaṭe
dussīle pāpadhamme, pāṭaliyopi gāmaṇi dussīlo pāpadhammo" ti, sammā nu kho so
vadamāno vadeyyāti. No hetaṃ bhante, aññe bhante koliyānaṃ lambacūḷakā bhaṭā,
aññe'hamasmi. Aññathādhammā koliyānaṃ lambacūḷakā bhaṭā, aññathādhammo'hamasmīti.
[PTS Page 342] [\q 342/]      tvaṃ hi gāmaṇi-1. Lacchasi-2. "Pāṭaliyo gāmaṇi jānāti
koliyānaṃ lambacūḷake bhaṭe dussīle pāpadhamme, na ca pāṭaliyo gāmaṇi dussīlo
pāpadhammo" ti. Kasmā-3, tathāgato na lacchati "tathāgato māyaṃ jānāti, na ca tathāgato
māyāvī" ti. 

Māyaṃ cāhaṃ gāmaṇi pajānāmi māyāya ca vipākaṃ, yathā paṭipanno ca māyāvī kāyassa
bhedā parammaraṇā apāyaṃ duggatiṃ vinipātaṃ nirayaṃ upapajjati, tañca pajānāmi.
Pāṇātipātaṃ cāhaṃ gāmaṇi pajānāmi pāṇātipātassa ca vipākaṃ, yathā paṭipanno ca
pāṇātipātī kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati,
tañca pajānāmi. Adinnādānaṃ cāhaṃ gāmaṇi pajānāmi adinnādānassa ca vipākaṃ, yathā
paṭipanno ca adinnādāyī kāyassa bhedā parammaraṇā apāyaṃ duggatiṃ vinipātaṃ nirayaṃ
upapajjati, tañca pajānāmi, kāmesu micchācāraṃ cāhaṃ gāmaṇi pajānāmi,
kāmesumicchācārassa ca vipākaṃ, yathā paṭipanno ca kāmesu micchācārī kāyassa bhedā
parammaraṇā apāyaṃ duggatiṃ vinipātaṃ nirayaṃ upapajjati, tañca pajānāmi. 

Musāvādaṃ cāhaṃ gāmaṇi pajānāmi musāvādassa ca vipākaṃ, yathā paṭipanno ca musāvādī
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati, tañca pajānāmi.
Pisunāvācaṃ cāhaṃ gāmaṇi pajānāmi pisunāvācāya ca vipākaṃ, yathā paṭipanno ca
pisunāvāco kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati,
tañca pajānāmi. Pharusavācaṃ cāhaṃ gāmaṇi pajānāmi pharusavācāya ca vipākaṃ, yathā
paṭipanno ca pharusavāco kāyassa bhedā parammaraṇā apāyaṃ duggatiṃ vinipātaṃ nirayaṃ
upapajjati, tañca pajānāmi. [PTS Page 343] [\q 343/]      samphappalāpaṃ cāhaṃ gāmaṇi
pajānāmi samphappalāpassa ca vipākaṃ, yathā paṭipanno ca samphappalāpī kāyassa bhedā
parammaraṇā apāyaṃ duggatiṃ vinipātaṃ nirayaṃ upapajjati tañca pajānāmi. 

Abhijjhaṃ cāhaṃ gāmaṇi pajānāmi abhijjhāya ca vipākaṃ, yathā paṭipanno ca abhijjhālū
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati, tañca pajānāmi.
Vyāpādapadosañcāhaṃ gāmaṇi pajānāmi vyāpādapadosassa ca vipākaṃ, yathā paṭipanno ca
vyāpannacitto kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati,
tañca pajānāmi. Micchādiṭṭhiñcāhaṃ gāmaṇī pajānāmi micchādiṭṭhiyā ca vipākaṃ, yathā
paṭipanno ca micchādiṭṭhiko kāyassa bhedā parammaraṇā apāyaṃ duggatiṃ vinipātaṃ
nirayaṃ upapajjati, tañca pajānāmi. 

1. Tvaṃ hi nāma gāmaṇi - machasaṃ, syā. 
2. Naccha lacchasi - syā. 
3. Tasmā - syā. 

[BJT Page 614] [\x 614/]     

Santi hi gāmaṇi eke samaṇabrāhmaṇā evaṃvādino evaṃdiṭṭhino: yo koci pāṇamatipāteti,
sabbo so diṭṭheva dhamme dukkhaṃ domanassaṃ paṭisaṃvediyati, yo koci adinnaṃ ādiyati,
sabbo so diṭṭheva dhamme dukkhaṃ domanassaṃ paṭisaṃvediyati, yo koci kāmesu micchā
carati sabbo so diṭṭheva dhamme dukkhaṃ domanassaṃ paṭisaṃvediyati, yo koci musā
bhaṇati, sabbo so diṭṭheva dhamme dukkhaṃ domanassaṃ paṭisaṃvediyatīti. 
Dissati kho pana gāmaṇi idhekacco mālī kuṇḍalī sunahāto-1. Suvilitto kappitakesamassū
itthikāmehi-2. Rājā maññe paricārento, tamenaṃ evamāhaṃsu: ambho ayaṃ puriso kiṃ akāsi
mālī kuṇḍalī sunahāto suvilitto kappitakesamassu itthikāmehi rājā maññe paricāretīti?
Tamenaṃ [PTS Page 344] [\q 344/]      evamāhaṃsu: ambho ayaṃ puriso rañño paccatthikaṃ
pasayha jīvitā voropesi-3. Tassa rājā attamano abhihāramadāsi. Tenāyaṃ puriso mālī
kuṇḍalī sunahāto suvilitto kappitakesamassu itthikāmehi rājā maññe paricāretīti. 

Dissati kho pana gāmaṇi idhekacco daḷhāya rajjuyā pacchābāhaṃ gāḷhabandhanaṃ
bandhitvā khuramuṇḍaṃ karitvā kharassarena paṇavena rathikāya rathikaṃ siṅghāṭakena
siṅghāṭakaṃ parinetvā dakkhiṇena dvārena nikkhāmetvā-4. Dakkhiṇato nagarassa sīsaṃ
jijjamāno, tamenaṃ evamāhaṃsu: ambho ayaṃ puriso kiṃ akāsi daḷhāya rajjuyā paccābāhaṃ
gāḷhabandhanaṃ bandhitvā khuramuṇḍaṃ karitvā kharassarena paṇavena rathikāya
rathikaṃ siṅghāṭakena siṅghāṭakaṃ parinetvā dakkhiṇena dvārena nikkhāmetvā dakkhiṇato
nagarassa sīsaṃ jindatīti. Tamenaṃ evamāhaṃsu: ambho, ayaṃ puriso rājaverī itthiṃ vā
purisaṃ vā jīvitā voropesi, tena naṃ rājāno gahetvā evarūpaṃ kammakāraṇaṃ kārontī ti-5.
Taṃ kimmaññasi gāmaṇi api nū te evarūpaṃ diṭṭhaṃ vā sutaṃvāti. Diṭṭhañca no bhante
sutañca sūyissati cāti. 
Tatra gāmaṇi ye te samaṇabrāhmaṇā evaṃvādino evaṃdiṭṭhino: "yo koci pāṇamatipāteti,
sabbo so diṭṭheva dhamme dukkhaṃ domanassaṃ paṭisaṃvediyatī" ti, saccaṃ vā te āhaṃsu
musā vāti. Musā bhante. Ye pana te tucchaṃ musā vilapanti, sīlavanto vā te dussīlā vāti.
[PTS Page 345] [\q 345/]      dussīlā bhante. Ye pana te dussīlā pāpadhammā
micchāpaṭipannā vā te sammāpaṭipannā cāti. Micchāpaṭipannā bhante. Ye pana te
micchāpaṭipannā micchādiṭṭhikā vā te sammādiṭṭhikā cāti. Micchādiṭṭhikā bhante. Ye pana
te micchādiṭṭhikā kallannu tesu pasiditunti. No hetaṃ bhante. 

1. Sunahāto - machasaṃ, syā
2. Kāmesuhi - sī 1, 2
3. Voropati - syā
4. Nikkhamitvā - syā
5. Karaṇāni kārentīti - syā
Karaṇaṃ karonti - sī 1, 2
6. Tucchā - sī 1, 2. 
[BJT Page 616] [\x 616/]     

Dissati kho pana gāmaṇi idhekacco mālī kuṇḍalī sunahāto suvilitto kappitakesamassū
itthikāmehi rājā maññe paricārento, tamenaṃ evamāhaṃsu: ambho ayaṃ puriso kiṃ akāsi
mālī kuṇḍalī sunahāto suvilitto kappitakesamassu itthikāmehi rājā maññe paricāretīti?
Tamenaṃ evamāhaṃsu: ambho ayaṃ puriso rañño paccatthikaṃ pasayha jīvitā voropesi tassa
rājā attamano abhihāramadāsi. Tenāyaṃ puriso mālī kuṇḍalī sunahāto suvilitto
kappitakesamassu itthikāmehi rājā maññe paricāretīti. 

Dissati kho pana gāmaṇi idhekacco daḷhāya rajjuyā pacchābāhaṃ gāḷhabandhanaṃ
bandhitvā khuramuṇḍaṃ karitvā kharassarena paṇavena rathikāya rathikaṃ siṅghāṭakena
siṅghāṭakaṃ parinetvā dakkhiṇena dvārena nikkhāmetvā dakkhiṇato nagarassa sīsaṃ
jijjamāno, tamenaṃ evamāhaṃsu: ambho ayaṃ puriso kiṃ akāsi daḷhāya rajjuyā paccābāhaṃ
gāḷhabandhanaṃ bandhitvā khuramuṇḍaṃ karitvā kharassarena paṇavena rathikāya
rathikaṃ siṅghāṭakena siṅghāṭakaṃ parinetvā dakkhiṇena dvārena nikkhāmetvā dakkhiṇato
nagarassa sīsaṃ jindatīti. Tamenaṃ evamāhaṃsu: ambho, ayaṃ puriso gāmā vā araññā vā
adinnaṃ theyyasaṅkhātaṃ ādiyi-3. Tena taṃ rājāno gahetvā evarūpaṃ kammakāraṇaṃ kārenti
ti. Taṃ kimmaññasi gāmaṇi api nū te evarūpaṃ diṭṭhaṃ vā sutaṃ vāti? Diṭṭhañca no bhante
sutañca suyissati cāti. [PTS Page 346] [\q 346/]      tatra gāmaṇi, ye te samaṇabrāhmaṇā
evaṃvādino evaṃdiṭṭhino "yo koci adinnaṃ ādiyati, sabbo so diṭṭheva dhamme dukkhaṃ
domanassaṃ paṭisaṃvediyatī" ti. Saccaṃ vā te āhaṃsu musā vāti? Musā bhante. Ye pana te
tucchaṃ musā vilapanti, sīlavanto vā te dussīlā cāti. Dussīlā bhante. Ye pana te dussīlā
pāpadhammā micchāpaṭipannā vā te sammāpaṭipannā vāti. Micchāpaṭipannā bhante. Ye
pana te micchāpaṭipannā micchādiṭṭhikā vā te sammādiṭṭhikā vāti. Micchādiṭṭhikā bhante.
Ye pana te micchādiṭṭhikā kallannu tesu pasīditunti. No hetaṃ bhante. 

Dissati kho pana gāmaṇi idhekacco mālī kuṇḍalī sunahāto suvilitto kappitakesamassū
itthikāmehi rājā maññe paricārento, tamenaṃ evamāhaṃsu: ambho, ayaṃ puriso kiṃ akāsi
mālī kuṇḍalī sunahāto suvilitto kappitakesamassu itthikāmehi rājā maññe paricāretīti?
Tamenaṃ evamāhaṃsu: ambho ayaṃ puriso rañño paccatthikassa dāresu sañcarittaṃ āpajji.
Tassa rājā attamano abhihāramadāsi. Tenāyaṃ puriso mālī kuṇḍalī sunahāto suvilitto
kappitakesamassu itthikāmehi rājā maññe paricāretīti. 

Dissati kho pana gāmaṇi, idhekacco daḷhāya rajjuyā pacchābāhaṃ gāḷhabandhanaṃ
bandhitvā khuramuṇḍaṃ karitvā kharassarena paṇavena rathikāya rathikaṃ siṅghāṭakena
siṅghāṭakaṃ parinetvā dakkhiṇena dvārena nikkhāmetvā dakkhiṇato nagarassa sīsaṃ
jijjamāno, tamenaṃ evamāhaṃsu: ambho ayaṃ puriso kiṃ akāsi daḷhāya rajjuyā paccābāhaṃ
gāḷhabandhanaṃ bandhitvā khuramuṇḍaṃ karitvā kharassarena paṇavena rathikāya
rathikaṃ siṅghāṭakena siṅghāṭakaṃ parinetvā dakkhiṇena dvārena nikkhāmetvā dakkhiṇato
nagarassa sīsaṃ jindatīti? Tamenaṃ evamāhaṃsu: ambho, ayaṃ puriso kulitthisu
kulakumārīsu cārittaṃ āpajji. Tena naṃ rājāno gahetvā evarūpaṃ kammakāraṇaṃ kārentī ti.
Taṃ kimmaññasi gāmaṇi, api nu te evarūpaṃ diṭṭhaṃ vā sutaṃ vāti? Diṭṭhiñca no bhante
sutañca suyissati cāti. Tatra gāmaṇi, ye te samaṇa brāhmaṇā evaṃvādino evaṃdiṭṭhino "yo
koci kāmesu micchācarati, sabbo so diṭṭheva dhamme dukkhaṃ domanassaṃ
paṭisaṃvediyatī" ti. Saccaṃ vā te āhaṃsu musā vāti. Musā bhante. Ye pana te tucchaṃ-6.
Musā vilapanti, sīlavanto vā te dussīlā vāti. Dussīlā bhante. Ye pana te dussīlā
pāpadhammā micchāpaṭipannā vā te sammāpaṭipannā cāti. Micchāpaṭipannā bhante. Ye
pana te micchāpaṭipannā micchādiṭṭhikā vā te sammādiṭṭhikā vāti. Micchādiṭṭhikā bhante.
Ye pana te micchādiṭṭhikā kallannu tesu pasīditunti. No hetaṃ bhante. 

1. Adinnaṃ ādiyati - syā
2. Abhihāra - machasaṃ, syā
3. Ādiyati - syā
4. Tattha - sī 1, 2. 

[BJT Page 618] [\x 618/]     

[PTS Page 347] [\q 347/]      dissati kho pana gāmaṇi, idhekacco mālī kuṇḍalī sunahāto
suvilitto kappitakesamassū itthikāmehi rājā maññe paricārento, tamenaṃ evamāhaṃsu:
ambho ayaṃ puriso kiṃ akāsi mālī kuṇḍalī sunahāto suvilitto kappitakesamassu
itthikāmehi rājā maññe paricāretīti. Tamenaṃ evamāhaṃsu: ambho ayaṃ puriso rājānaṃ
musāvādena hāsesi-1. Tassa rājā attamano abhihāramadāsi. Tenāyaṃ puriso mālī kuṇḍalī
sunahāto suvilitto kappitakesamassu itthikāmehi rājā maññe paricāretīti. 

Dissati kho pana gāmaṇi idhekacco daḷhāya rajjuyā pacchābāhaṃ gāḷhabandhanaṃ
bandhitvā khuramuṇḍaṃ karitvā kharassarena paṇavena rathikāya rathikaṃ siṅghāṭakena
siṅghāṭakaṃ parinetvā dakkhiṇena dvārena nikkhāmetvā dakkhiṇato nagarassa sīsaṃ
jijjamāno, tamenaṃ evamāhaṃsu: ambho ayaṃ puriso kiṃ akāsi daḷhāya rajjuyā paccābāhaṃ
gāḷhabandhanaṃ bandhitvā khuramuṇḍaṃ karitvā kharassarena paṇavena rathikāya
rathikaṃ siṅghāṭakena siṅghāṭakaṃ parinetvā dakkhiṇena dvārena nikkhāmetvā dakkhiṇato
nagarassa sīsaṃ jindatīti. Tamenaṃ evamāhaṃsu: ambho, ayaṃ puriso gahapatissa vā
gahapatiputtassa vā musāvādena atthaṃ bhañji. Tena naṃ rājāno gahetvā evarūpaṃ
kammakāraṇaṃ kārentī ti. Taṃ kimmaññasi gāmaṇi api nū te evarūpaṃ diṭṭhaṃ vā sutaṃ
cāti? Diṭṭhiñca no bhante sutañca suyissati cāti. Tatra gāmaṇi, ye te samaṇabrāhmaṇā
evaṃvādino evaṃdiṭṭhino "yo koci musā bhaṇati, sabbo so diṭṭheva [PTS Page 348] [\q
348/]      dhamme dukkhaṃ domanassaṃ paṭisaṃvediyatī" saccaṃ vā te āhaṃsu musā cāti?
Musā bhante. Ye pana te tucchaṃ musā vilapanti, sīlavanto vā te dussīlā cāti? Dussīlā
bhante. Ye pana te dussīlā pāpadhammā, micchāpaṭipannā vā te sammāpaṭipannā vāti?
Micchāpaṭipannā bhanate. Ye pana te micchāpaṭipannā micchādiṭṭhikā vā te
sammādiṭṭhikā vāti? Micchādiṭṭhikā bhante. Ye pana te micchādiṭṭhikā, kallannu tesu
pasīditunti? No hetaṃ bhante. 

Acchariyaṃ bhante abbhutaṃ bhante, atthi me bhante āvasathāgāraṃ, tattha mañcakāni atthī,
āsanāni atthī, udakamaṇiko atthī, telappadīpo atthī, tattha yo samaṇo vā brāhmaṇo vā
vāsaṃ upeti, tenāhaṃ yathāsatti yathābalaṃ saṃvibhajāmi. -2. Bhutapubbaṃ bhante, cattāro
satthāro nānādiṭṭhikā nānākhantikā nānārucikā tasmiṃ āvasathāgāre vāsaṃ upagacchiṃsu.
Eko satthā evaṃvādi evaṃdiṭṭhi: natthi dinnaṃ, natthi yiṭṭhaṃ natthi hutaṃ, natthi
sukaṭadukkaṭānaṃ kammānaṃ phalaṃ vipāko, natthi ayaṃ loko, natthi paro loko, natthi
mātā, natthi pitā, natthi sattā opapātikā, natthi loke samaṇabrāhmaṇā sammaggatā
sammāpaṭipannā ye imañca lokaṃ paraṃ ca lokaṃ sayaṃ abhiññā sacchikatvā pavedentīti. 

1. Bhāseti - syā. 
2. Samabhajāmi - aṭṭhakathā. 

[BJT Page 620] [\x 620/]     

Eko satthā evaṃvādi evaṃdiṭṭhi: atthi dinnaṃ atthi [PTS Page 349] [\q 349/]      yiṭṭhaṃ
atthi hutaṃ atthi sukaṭadukkaṭānaṃ kammānaṃ phalaṃ vipāko, atthi ayaṃ loko, atthi paro
loko, atthi mātā, atthi pitā, atthi sattā opapātikā, atthi loke samaṇabrāhmanā sammaggatā
sammāpaṭipannā ye imañca lokaṃ parañca lokaṃ sayaṃ abhiññā sacchikatvā pavedentīti. 
Eko satthā evaṃvādī evaṃdiṭṭhi: karato-1. Kārayato chindato chedāpayato pacato pācayato
socayato kilamayato phandato phandāpayato pāṇamatipātayato ādinnaṃ ādiyato sandhiṃ
chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā
bhaṇato karato na karīyati pāpaṃ, khurapariyantena cepi cakkena yo imissā paṭhaviyā
pāṇe ekamaṃsakhalaṃ ekamaṃsapuñjaṃ kareyaya, natthi tatonidānaṃ pāpaṃ, natthi pāpassa
āgamo, dakkhiṇañcepi gaṅgāya tīraṃ gaccheyya hananto ghātento chindanto chedāpento
pacanto pācento natthi tatonidānaṃ pāpaṃ, natthi pāpassa āgamo, uttarañcepi gaṅgāya tīraṃ
gaccheyya dadanto dāpento yajanto yājento natthi tatonidānaṃ puññaṃ, natthi puññassa
āgamo. Dānena damena saññamena saccavajjena natthi puññaṃ natthi puññassa āgamoti. 
Eko satthā evaṃvādī evaṃdiṭṭhi: karato kārayato chindato chedāpayato pacato pācayato
socayato kilamayato phandato phandāpayato pāṇamatipātayato ādinnaṃ ādiyato sandhiṃ
chindato nillopaṃ harato ekāgārikaṃ karoto paripanthe tiṭṭhato paradāraṃ [PTS Page 350]
[\q 350/]      gacchato musā bhaṇato karato karīyati pāpaṃ, khurapariyantenapi cakkena yo
imissā paṭhaviyā pāṇe ekamaṃsakhalaṃ ekamaṃsapuñjaṃ kareyya, atthi tatonidānaṃ pāpaṃ,
atthi pāpassa āgamo, dakkhiṇañcepi gaṅgāya tīraṃ gaccheyya hananto ghātento jindanto
chedāpento pacanto pācento atthi tatonidānaṃ pāpaṃ, atthi pāpassa āgamo, dānena damena
saññamena saccavajjena atthi puññaṃ atthi puññassa āgamoti. 

Tassa mayhaṃ bhante ahudeva kaṅkhā ahudeva vicikicchā: ko su nāma imesaṃ bhavataṃ
samaṇabrāhmaṇānaṃ saccaṃ āha, ko musāti. 

Alaṃ hi te gāmaṇī, kaṅkhītuṃ, alaṃ vicikicchituṃ, kaṅkhanīye ca pana te ṭhāne vicikicchā
uppannāti. Evaṃ pasannohaṃ-3. Bhante bhagavati, pahoti me bhagavā tathā dhammaṃ
desetuṃ yathāhaṃ imaṃ kaṅkhādhammaṃ pajaheyyanti. 

1. Karoto - machasaṃ
2. Gaṅgā - sī 1, 2
3. Pasannāhaṃ - syā. 
[Pages missing 622 624 vvv]  
[BJT Page 626] [\x 626/]     
[PTS Page 351] [\q 351/]     
Sa kho so gāmaṇi, ariyasāvako evaṃ vigatābhijjho vigatavyāpādo. Asammūḷho sampajāno
patissato mettāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi [PTS Page 352] [\q 352/]      sabbattatāya
sabbāvantaṃ lokaṃ mettāsahagatena cetasā vipulena mahaggatena appamāṇena averena
[PTS Page 353] [\q 353/]      avyāpajjhena pharitvā viharati. So iti paṭisaṃcikkhati: yo'yaṃ
satthā evaṃvādī evaṃdiṭṭhi: "karato kārayato chindato chedāpayato pacato pācayato
socayato kilamayato phandato phandāpayato pāṇamatipātayato adinnaṃ ādiyato sandhiṃ
chindato nillopaṃ harato ekāgārikaṃ karoto paripanthe tiṭṭhato paradāraṃ gacchato musā
bhaṇato karato karīyati pāpaṃ. Khurapariyantena cepi cakkena yo imissā paṭhaviyā pāṇe
ekamaṃsakhalaṃ ekamaṃsapuñjaṃ kareyya, atthi tato nidānaṃ pāpaṃ, atthi pāpassa āgamo.
Dakkhiṇañcepi gaṅgāya tīraṃ gaccheyya hananto ghātento chindanto chedāpento pacanto
pācento, atthi tato nidānaṃ pāpaṃ, atthi pāpassa āgamo. Uttarañcepi gaṅgāya tīraṃ
gaccheyya dadanto dāpento yajanto yājento, atthi tato nidānaṃ puññaṃ, atthi puññassa
āgamo, dānena damena saññamena saccavajjena atthi puññaṃ atthi puññassa āgamo" ti. Sace
tassa bhoto satthuno saccaṃ vacanaṃ, apaṇṇakatāya mayhaṃ: so'haṃ na kiñci vyābādhemi
tasaṃ vā thāvaraṃ vā, ubhayamettha kaṭaggāho, yañcamhi kāyena saṃvuto vācāya saṃvuto
manasā saṃvuto, yañca kāyassa bhedā parammaraṇā sugatiṃ saggaṃ lokaṃ upapajjissāmīti,
tassa pāmojjaṃ jāyati, pamuditassa pīti jāyati, pītimanassa kāyo passambhati,
passaddhakāyo sukhaṃ vediyati, sukhino cittaṃ samādhiyati. Ayaṃ kho so gāmaṇi,
dhammasamādhī. [PTS Page 352] [\q 352/]      tatra ce tvaṃ cittasamādhiṃ paṭilabheyyāsi,
evaṃ tvaṃ imaṃ kaṅkhādhammaṃ pajaheyyāsi. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato karuṇāsahagatena [PTS Page 355] [\q 355/]      cetasā ekaṃ disaṃ pharitvā
viharati, tathā dutiyaṃ, tathā tatiyaṃ, tathā catutthiṃ; iti uddhamadho tiriyaṃ sabbadhi
sabbattatāya sabbāvantaṃ lokaṃ karuṇāsahagatena cetasā vipulena mahaggatena
appamāṇena averena avyāpajjhena pharitvā viharati. So iti paṭisaṃcikkhati: yo'yaṃ satā
evaṃvādī evaṃdiṭṭhi: "karato kārayato chindato chedāpayato pacato pācayato socayato
kilamayato phandato phandāpayato pāṇamatipātayato adinnaṃ ādiyato sandhiṃ chindato
nillopaṃ harato ekāgārikaṃ karoto paripanthe tiṭṭhato paradāraṃ gacchato musā bhaṇato
karato karīyati pāpaṃ. Khurapariyantena cepi cakkena yo imissā paṭhaviyā pāṇe
ekamaṃsakhalaṃ ekamaṃsapuñjaṃ kareyya, atthi tato nidānaṃ pāpaṃ, atthi pāpassa āgamo.
Dakkhiṇañcepi gaṅgāya tīraṃ gaccheyya hananto ghātento chindanto chedāpento pacanto
pācento, atthi tato nidānaṃ pāpaṃ, atthi pāpassa āgamo. Uttarañcepi gaṅgāya tīraṃ
gaccheyya dadanto dāpento yajanto yājento, atthi tato nidānaṃ puññaṃ, atthi puññassa
āgamo, dānena damena saññamena saccavajjena atthi puññaṃ atthi puññassa āgamo" ti. Sace
tassa bhoto satthuno saccaṃ vacanaṃ, apaṇṇakatāya mayihaṃ: so'haṃ na kiñca vyābādhemi
tasaṃ vā thāvaraṃ vā, ubhayamettha kaṭaggāho, yañcamhi kāyena saṃvuto vācāya saṃvuto
manasā saṃvuto, yañca kāyassa bhedā parammaraṇā sugatiṃ saggaṃ lokaṃ upapajjissāmīti,
tassa pāmojjaṃ jāyati, pamuditassa pīti jāyati, pītimanassa kāyo passambhati,
passaddhakāyo sukhaṃ vediyati, sukhino cittaṃ samādhiyati. Ayaṃ kho so gāmaṇi,
dhammasamādhī. Tatra ce tvaṃ cittasamādhiṃ paṭilabheyyāsi, evaṃ tvaṃ imaṃ
kaṅkhādhammaṃ pajaheyyāsi. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato muditāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi sabbattatāya sabbāvantaṃ lokaṃ
muditāsahagatena cetasā vipulena mahaggatena appamāṇena averena avyāpajjhena pharitvā
viharati. So iti paṭisaṃcikkhati: yo'yaṃ satā evaṃvādī evaṃdiṭṭhi: "karato kārayato chindato
chedāpayato pacato pācayato socayato kilamayato phandato phandāpayato
pāṇamatipātayato adinnaṃ ādiyato sandhiṃ chindato nillopaṃ harato ekāgārikaṃ karoto
paripanthe tiṭṭhato paradāraṃ gacchato musā bhaṇato karato karīyati pāpaṃ.
Khurapariyantena cepi cakkena yo imissā paṭhaviyā pāṇe ekamaṃsakhalaṃ ekamaṃsapuñjaṃ
kareyya, atthi tato nidānaṃ pāpaṃ, atthi pāpassa āgamo. Dakkhiṇañcepi gaṅgāya tīraṃ
gaccheyya hananto ghātento chindanto chedāpento pacanto pācento, atthi tato nidānaṃ
pāpaṃ, atthi pāpassa āgamo. Uttarañcepi gaṅgāya tīraṃ gaccheyya dadanto dāpento yajanto
yājento, atthi tato nidānaṃ puññaṃ, atthi puññassa āgamo, dānena damena saññamena
saccavajjena atthi puññaṃ atthi puññassa āgamo" ti. Sace tassa bhoto satthuno saccaṃ
vacanaṃ, apaṇṇakatāya mayhaṃ: so'haṃ na kiñca vyābādhemi tasaṃ vā thāvaraṃ vā,
ubhayamettha kaṭaggāho, yañcamhi kāyena saṃvuto vācāya saṃvuto manasā saṃvuto, yañca
kāyassa bhedā parammaraṇā sugatiṃ saggaṃ lokaṃ upapajjissāmīti, tassa pāmojjaṃ jāyati,
pamuditassa pīti jāyati, pītimanassa kāyo passambhati, passaddhakāyo sukhaṃ vediyati,
sukhino cittaṃ samādhiyati. Ayaṃ kho so gāmaṇi, dhammasamādhī. Tatra ce tvaṃ
cittasamādhiṃ paṭilabheyyāsi, evaṃ tvaṃ imaṃ kaṅkhādhammaṃ pajaheyyāsi. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato upekhāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi sabbattatāya sabbāvantaṃ lokaṃ
upekhāsahagatena cetasā vipulena mahaggatena appamāṇena averena avyāpajjhena
pharitvā viharati. So iti paṭisaṃcikkhati: yo'yaṃ satthā evaṃvādī evaṃdiṭṭhi: "natthi dinnaṃ,
natthi yiṭṭhaṃ, natthi hutaṃ, natthi sukaṭadukkaṭānaṃ kammānaṃ phalaṃ vipāko, natthi
ayaṃ loko, natthi paro loko, 

[BJT Page 628] [\x 628/]     

Natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā
sammāpaṭipannā yo imañca lokaṃ parañca lokaṃ sayaṃ abhiññā sacchikatvā pavedenti" sace
tassa bhoto satthuno saccaṃ vacanaṃ, apaṇṇakatāya mayhaṃ, so'haṃ na kiñci vyābādhemi
tasaṃ vā thāvaraṃ vā. Ubhayamettha kaṭaggāho: yañcamhi kāyena saṃvuto vācāya saṃvuto
manasā saṃvuto, yañca kāyassa bhedā parammaraṇā sugatiṃ saggaṃ lokaṃ upapajjissāmīti.
Tassa pāmojjaṃ jāyati, pamuditassa pīti jāyati, pītimanassa kāyo passambhati,
passaddhakāyo sukhaṃ vediyati, sukhino cittaṃ samādhiyati. Ayaṃ kho so gāmaṇi,
dhammasamādhi. Tatra ce tvaṃ cittasamādhiṃ paṭilabheyyāsi, evaṃ tvaṃ imaṃ
kaṅkhādhammaṃ pajaheyyāsi. 

Sa kho so gāmaṇi, ariyasāvako evaṃ vigatābhijjho vigatavyāpādo. Asammūḷho sampajāno
patissato upekhāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi sabbattatāya sabbāvantaṃ lokaṃ
upekhāsahagatena cetasā vipulena mahaggatena [PTS Page 356] [\q 356/]      appamāṇena
averena avyāpajjhena pharitvā viharati. So iti paṭisaṃcikkhati: yavā'yaṃ-1 satthā evaṃvādī
evaṃdiṭṭhi: "atthi dinnaṃ, atthi yiṭṭhaṃ, atthi hutaṃ, atthi sukaṭadukkaṭānaṃ kammānaṃ
phalaṃ vipāko, atthi ayaṃ loko, atthi paro loko, atthi mātā, atthi pitā, atthi sattā opapātikā,
atthi loke samaṇabrāhmaṇā sammaggatā sammāpaṭipannā yo imañca lokaṃ parañca lokaṃ
sayaṃ abhiññā sacchikatvā pavedenti"ti. Sace tassa bhoto satthuno saccaṃ vacanaṃ,
apaṇṇakatāya mayhaṃ, so'haṃ na kiñci vyābādhemi tasaṃ vā thāvaraṃ vā, ubhayamettha
kaṭaggāho: yañcamhi kāyena saṃvuto vācāya saṃvuto manasā saṃvuto, yañca kāyassa bhedā
parammaraṇā sugatiṃ saggaṃ lokaṃ upapajjissāmīti. Tassa pāmojjaṃ jāyati, pamuditassa pīti
jāyati, pītimanassa kāyo passambhati, passaddhakāyo sukhaṃ vediyati, sukhino cittaṃ
samādhiyati. Ayaṃ kho so gāmaṇi, dhammasamādhi. Tatra ce tvaṃ cittasamādhiṃ
paṭilabheyyāsi, evaṃ tvaṃ imaṃ kaṅkhādhammaṃ pajaheyyāsi. 

1. Yoyaṃ - machasaṃ

[BJT Page 630] [\x 630/]     

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato upekhāsahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi sabbattatāya sabbāvantaṃ lokaṃ
upekhāsahagatena cetasā vipulena mahaggatena appamāṇena averena avyāpajjhena
pharitvā viharati. So iti paṭisaṃcikkhati: yvā'yaṃ satthā evaṃvādī evaṃdiṭṭhi: "karato
kārayato chindato chedāpayato pacato pācayato socayato kilamayato phandato
phandāpayato pāṇamatipātayato adinnaṃ ādiyato sandhiṃ chindato nillopaṃ harato
ekāgārikaṃ karoto paripanthe tiṭṭhato paradāraṃ gacchato musā bhaṇato karato na karīyati
[PTS Page 357] [\q 357/]     pāpaṃ. Khurapariyantena cepi cakkena yo imissā paṭhaviyā
pāṇe ekamaṃsakhalaṃ ekamaṃsapuñjaṃ kareyya, natthi tato nidānaṃ pāpaṃ, natthi pāpassa
āgamo. Dakkhiṇañcepi gaṅgāya tīraṃ gaccheyya hananto ghātento chindanto chedāpento
pacanto pācento, natthi tato nidānaṃ pāpaṃ, natthi pāpassa āgamo. Uttarañcepi gaṅgāya
tīraṃ gaccheyya dadanto dāpento yajanto yājento, natthi tato nidānaṃ puññaṃ, natthi
puññassa āgamo, dānena damena saññamena saccavajjena natthi puññaṃ natthi puññassa
āgamo" ti. Sace tassa bhoto satthuno saccaṃ vacanaṃ, apaṇṇakatāya mayhaṃ: so'haṃ na
kiñci vyābādhemi tasaṃ vā thāvaraṃ vā, ubhayamettha kaṭaggāho, yañcamhi kāyena
saṃvuto vācāya saṃvuto manasā saṃvuto, yañca kāyassa bhedā parammaraṇā sugatiṃ
saggaṃ lokaṃ upapajjissāmīti, tassa pāmojjaṃ jāyati, pamuditassa pīti jāyati, pītimanassa
kāyo passambhati, passaddhakāyo sukhaṃ vediyati, sukhino cittaṃ samādhiyati. Ayaṃ kho
so gāmaṇi, dhammasamādhī. Tatra ce tvaṃ cittasamādhiṃ paṭilabheyyāsi, evaṃ tvaṃ imaṃ
kaṅkhādhammaṃ pajaheyyāsi. 

Sa kho so gāmaṇi ariyasāvako evaṃ vigatābhijjho vigatavyāpādo. Asammūḷho sampajāno
patissato upekhasahagatena cetasā ekaṃ disaṃ pharitvā viharati, tathā dutiyaṃ, tathā tatiyaṃ,
tathā catutthiṃ; iti uddhamadho tiriyaṃ sabbadhi sabbattatāya sabbāvantaṃ lokaṃ
karuṇāsahagatena cetasā vipulena mahaggatena appamāṇena averena avyāpajjhena
pharitvā viharati. So iti paṭisaṃcikkhati: yvā'yaṃ satthā evaṃvādī evaṃdiṭṭhi: "karato
kārayato chindato [BJT Page 632] [\x 632/]      
Chedāpayato pacato pācayato socayato kilamayato phandato phandāpayato
pāṇamatipātayato adinnaṃ ādiyato sandhiṃ chindato [PTS Page 358] [\q 358/]      nillopaṃ
harato ekāgārikaṃ karoto paripanthe tiṭṭhato paradāraṃ gacchato musā bhaṇato karato
karīyati pāpaṃ. Khurapariyantena cepi cakkena yo imissā paṭhaviyā pāṇe ekamaṃsakhalaṃ
ekamaṃsapuñjaṃ kareyya, atthi tato nidānaṃ pāpaṃ, atthi pāpassa āgamo. Dakkhiṇañcepi
gaṅgāya tīraṃ gaccheyya hananto ghātento chindanto chedāpento pacanto pācento, atthi tato
nidānaṃ pāpaṃ, atthi pāpassa āgamo. Uttarañcepi gaṅgāya tīraṃ gaccheyya dadanto dāpento
yajanto yājento, atthi tato nidānaṃ puññaṃ, atthi puññassa āgamo, dānena damena
saññamena saccavajjena atthi puññaṃ atthi puññassa āgamo" ti. Sace tassa bhoto satthuno
saccaṃ vacanaṃ, apaṇṇakatāya mayhaṃ: so'haṃ na kiñca vyābādhemi tasaṃ vā thāvaraṃ vā,
ubhayamettha kaṭaggāho, yañcamhi kāyena saṃvuto vācāya saṃvuto manasā saṃvuto, yañca
kāyassa bhedā parammaraṇā sugatiṃ saggaṃ lokaṃ upapajjissāmīti, tassa pāmojjaṃ jāyati,
pamuditassa pīti jāyati, pītimanassa kāyo passambhati, passaddhakāyo sukhaṃ vediyati,
sukhino cittaṃ samādhiyati. Ayaṃ kho so gāmaṇi, dhammasamādhī. Tatra ce tvaṃ
cittasamādhiṃ paṭilabheyyāsi, evaṃ tvaṃ imaṃ kaṅkhādhammaṃ pajaheyyāsi. 

Evaṃ vutte pāṭaliyo gāmaṇī bhagavantaṃ etadavoca: abhikkantaṃ bhante abhikkantaṃ
bhante seyyathāpi bhante nikkujjitaṃ vā ukkujjeyya, paṭicchannaṃ vā vivareyya, mūḷahassa
vā maggaṃ ācikkheyya andhakāre vā tela pajjotaṃ dhāreyya cakkhumanto rūpāni
dakkhintīti, evamevaṃ bhagavatā anekapariyāyena dhammo pakāsito, esāhaṃ bhante
bhagavantaṃ saraṇaṃ gacchāmi dhammañca bhikkhusaṅgañca, upāsakaṃ maṃ bhagavā
dhāretu ajjatagge pāṇupetaṃ saraṇaṃ gatanti. 

Gāmaṇivaggo paṭhamo

Tatruddānaṃ:

[PTS Page 359] [\q 359/]      caṇḍo tālo yodhājīvo
Hatthassāsi ca khettakā, 
Saṅkha kulamaṇibhaddakā ca
Rāsiya pāṭaliyena terasāti. 

Gāmaṇisaṃyuttaṃ samattaṃ

[BJT Page 634] [\x 634/]     

9. Asaṅkhatasaṃyuttaṃ 9. Asaṅkhatavaggo
9. 1. 1
Kāyagatāsatisuttaṃ

428. Asaṅkhatañca vo bhikkhave desissāmi. Asaṅkhatagāmiñca maggaṃ, taṃ suṇātha.
Katamañca bhikkhave asaṅkhataṃ: yo bhikkhave rāgakkhayo dosakkhayo mohakkhayo, idaṃ
vuccati bhikkhave asaṅkhataṃ. Katamo ca bhikkhave asaṅkhatagāmī maggo: kāyagatāsati.
Ayaṃ vuccati bhikkhave asaṅkhatagāmī maggo. 

Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanī. 

9. 1. 2
Samathavipassanāsuttaṃ

429. [PTS Page 360] [\q 360/]      asaṅkhatañca vo bhikkhave desissāmi. Asaṅkhatagāmiñca
maggaṃ, taṃ suṇātha. Katamañca bhikkhave asaṅkhataṃ: yo bhikkhave rāgakkhayo
dosakkhayo mohakkhayo, idaṃ vuccati bhikkhave asaṅkhataṃ. Katamo ca bhikkhave
asaṅkhatagāmī maggo: samatho ca vipassanā ca. Ayaṃ vuccati bhikkhave asaṅkhatagāmī
maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanī. 

9. 1. 3
Savitakkasavicārasuttaṃ

430. Asaṅkhatañca vo bhikkhave desissāmi. Asaṅkhatagāmiñca maggaṃ, taṃ suṇātha.
Katamañca bhikkhave asaṅkhataṃ: yo bhikkhave rāgakkhayo dosakkhayo mohakkhayo, idaṃ
vuccati bhikkhave asaṅkhataṃ. Katamo ca bhikkhave asaṅkhatagāmī maggo: savitakko-1
savicāro samādhi, avitakko-2. Vicāramatto samādhi, avitakko avicāro samādhi. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanī. 

1. Savitakka - machasaṃ. Syā
2. Avitakka - machasaṃ syā

[BJT Page 636] [\x 636/]     

9. 1. 4
Suññatasamādhisuttaṃ

431. Katamo ca bhikkhave asaṅkhatagāmī maggo: suññato samādhi animitto samādhi
appaṇihito samādhi. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 5
Satipaṭṭhānasuttaṃ

432. Katamo ca bhikkhave asaṅkhatagāmī maggo: cattāro satipaṭṭhānā, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 6
Sammappadhānasuttaṃ

433. Katamo ca bhikkhave asaṅkhatagāmī maggo: cattāro sammappadhānā. Ayaṃ vuccati
bhikkhave asaṅkatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 7
Iddhipādasuttaṃ

434. Katamo ca bhikkhave asaṅkhatagāmī maggo: cattāro iddhipādā. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 8
Indriyasuttaṃ

435. [PTS Page 361] [\q 361/]      katamo ca bhikkhave asaṅkhatagāmī maggo:
pañcindriyāni. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 9
Balasuttaṃ

436. Katamo ca bhikkhave asaṅkhatagāmī maggo: pañca balāni. Ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

9. 1. 10
Bojjhaṅgasuttaṃ

437. Katamo ca bhikkhave asaṅkhatagāmī maggo: satta bojjhaṅgā. Ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā etāni bhikkhave rukkhamūlāni etāni suññāgārāni, jhāyatha bhikkhave, mā pamādattha,
mā pacchā vippaṭisārino ahuvattha, ayaṃ kho amhākaṃ anusāsanīti. 

[BJT Page 638] [\x 638/]     

9. 1. 11
Maggaṅgasuttaṃ

438. Katamo ca bhikkhave asaṅkhatagāmī maggo: ariyo aṭṭhaṅgiko maggo ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ desito asaṅkhatagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya, kataṃ vo taṃ
mayā. Etāni bhikkhave rukkhamūlāni, etāni suññāgārāni, jhāyatha bhikkhave, mā
pamādattha, mā pacchā vippaṭisārino ahuvattha. Ayaṃ kho amhākaṃ anusāsanīti. 

Asaṅkhatavaggo paṭhamo
Tatruddānaṃ:

Kāyasamatha-1 savitakko
Suññato satipaṭṭhānā, 
Sammappadhānañca iddhipāda
Indriyabalabojjhaṅgamaggāti. 

1. Samādhi - sī 1, 2. 

[BJT Page 640] [\x 640/]     

2. Dutiya asaṅkhata vaggo

9. 2. 1
Asaṅkhatasuttaṃ

439. [PTS Page 362] [\q 362/]      asaṅkhatañca vo bhikkhave desissāmi asaṅkhatagāmiñca
maggaṃ, taṃ suṇātha. Katamañca bhikkhave asaṅkhataṃ: yo bhikkhave rāgakkhayo
dosakkhayo mohakkhayo, idaṃ vuccati bhikkhave asaṅkhataṃ. Katamo ca bhikkhave
asaṅkhatagāmī maggo: samatho. Ayaṃ vuccati bhikkhave asaṅkhatagāmī maggo. 

Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 2
Vipassanāsuttaṃ

440. Asaṅkhatañca vo bhikkhave desissāmi, asaṅkhatagāmiñca maggaṃ, taṃ suṇātha.
Katamañca bhikkhave asaṅkhataṃ: yo bhikkhave rāgakkhayo dosakkhayo mohakkhayo, idaṃ
vuccati bhikkhave asaṅkhataṃ. Katamo ca bhikkhave asaṅkhatagāmī maggo: vipassanā.
Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 3
Savitakkasavicārasuttaṃ

441. Katamo ca bhikkhave asaṅkhatagāmī maggo: savitakko [PTS Page 363] [\q 363/]     
savicāro samādhi. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 4
Avitakkavicāramattasuttaṃ

442. Katamo ca bhikkhave asaṅkhatagāmī maggo: avitakko vicāramatto samādhi. Ayaṃ
vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 642] [\x 642/]     

9. 2. 5 Avitakkaavicārasuttaṃ

443. Katamo ca bhikkhave asaṅkhatagāmī maggo: avitakko avicāro samādhi. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 6
Suññatasamādhisuttaṃ

444. Katamo ca bhikkhave asaṅkhatagāmī maggo: suññato samādhi. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 7
Animittasamādhisuttaṃ

445. Katamo ca bhikkhave asaṅkhatagāmī maggo: animitto samādhi. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 8
Appaṇihitasamādhisuttaṃ

446. Katamo ca bhikkhave asaṅkhatagāmī maggo: appaṇihito samādhi. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 9
Kāyānupassanāsuttaṃ

447. Katamo ca bhikkhave asaṅkhatagāmī maggo: idha bhikkhave bhikkhu kāye
kāyānupassī viharati ātāpī sampajāno satimā vineyya loke abhijjhādomanassaṃ, ayaṃ
vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 10
Vedanānupassanāsuttaṃ

448. Katamo ca bhikkhave asaṅkhatagāmī maggo: idha bhikkhave bhikkhu vedanāsu
vedanānupassī viharati ātāpī sampajāno satimā vineyya loke abhijjhādomanassaṃ. Ayaṃ
vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 644] [\x 644/]     

9. 2. 11
Cittānupassanāsuttaṃ

449. [PTS Page 364] [\q 364/]      katamo ca bhikkhave asaṅkhatagāmī maggo: idha
bhikkhave bhikkhu citte cittānupassī viharati ātāpī sampajāno satimā vineyya loke
abhijjhādomanassaṃ. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 12
Dhammānupassanāsuttaṃ

450. Katamo ca bhikkhave asaṅkhatagāmī maggo: idha bhikkhave bhikkhu dhammesu
dhammānupassī viharati ātāpī sampajāno satimā vineyya loke abhijjhādomanassaṃ. Ayaṃ
vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 13
Paṭhamasammappadhānasuttaṃ

451. Katamo ca bhikkhave asaṅkhatagāmī maggo: idha bhikkhave bhikkhu anuppannānaṃ
pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati
cittaṃ paggaṇhāti padahati. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 14
Dutiyasammappadhānasuttaṃ

452. Katamo ca bhikkhave asaṅkhatagāmī maggo: idha bhikkhave bhikkhu uppannānaṃ
pāpakānaṃ akusalānaṃ dhammānaṃ pahānāya chandaṃ janeti vāyamati viriyaṃ ārabhati
cittaṃ paggaṇhāti padahati. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 15
Tatiyasammappadhānasuttaṃ

453. Katamo ca bhikkhave asaṅkhatagāmī maggo: idha bhikkhave bhikkhu anuppannānaṃ
pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati
cittaṃ paggaṇhāti padahati. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 646] [\x 646/]     

9. 2. 16
Catutthasammappadhānasuttaṃ

454. Katamo ca bhikkhave asaṅkhatagāmī maggo: idha bhikkhave bhikkhu uppannānaṃ
akusalānaṃ dhammānaṃ [PTS Page 365] [\q 365/]      ṭhitiyā asammosāya bhiyyobhāvāya
vepullāya bhāvanāya pāripūriyā chandaṃ janeti vāyamati viriyaṃ ārabhati cittaṃ paggaṇhāti
padahati. Ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 17
Chandiddhipādasuttaṃ

455. Katamo ca bhikkhave asaṅkhatagāmī maggo: idha bhikkhave bhikkhu
chandasamādhipadhānasaṅkhārasamannāgataṃ iddhipādaṃ bhāveti, ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 18
Viriyiddhipādasuttaṃ

456. Katamo ca bhikkhave asaṅkhatagāmī maggo idha bhikkhave bhikkhu
viriyasamādhipadhānasaṅkhārasamannāgataṃ iddhipādaṃ bhāveti. Ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 19
Cittiddhipādasuttaṃ

457. Katamo ca bhikkhave asaṅkhatagāmī maggo idha bhikkhave bhikkhu
cittasamādhipadhānasaṅkhārasamannāgataṃ iddhipādaṃ bhāveti. Ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 20
Vīmaṃsiddhipādasuttaṃ

458. Katamo ca bhikkhave asaṅkhatagāmī maggo idha bhikkhave bhikkhu
vimaṃsāsamādhipadhānasaṅkhārasamannāgataṃ iddhipādaṃ bhāveti. Ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 648] [\x 648/]     

9. 2. 21
Saddhindriyasuttaṃ
459. Katamo ca bhikkhave asaṅkhatagāmī maggo: idha bhikkhave bhikkhu saddhindriyaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 22
Viriyindriyasuttaṃ

460. [PTS Page 366] [\q 366/]      katamo ca bhikkhave asaṅkhatagāmī maggo: idha
bhikkhave bhikkhu viriyindriyaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 23
Satindriyasuttaṃ

461. Katamo ca bhikkhave asaṅkhatagāmī maggo: idha bhikkhave bhikkhu satindriyaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 24
Samādhindriyasuttaṃ

462. Katamo ca bhikkhave asaṅkhatagāmī maggo: idha bhikkhave bhikkhu samādhindriyaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 25
Paññindriyasuttaṃ

463. Katamo ca bhikkhave asaṅkhatagāmī maggo: idha bhikkhave bhikkhu paññindriyaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 26
Saddhābalasuttaṃ

464. Katamo ca bhikkhave asaṅkhatagāmī maggo: idha bhikkhave bhikkhu saddhābalaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 650] [\x 650/]     

9. 2. 27
Viriyabalasuttaṃ

465. Katamo ca bhikkhave asaṅkhatagāmī maggo: idha bhikkhave bhikkhu viriyabalaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 28
Satibalasuttaṃ

466. Katamo ca bhikkhave asaṅkhatagāmī maggo: idha bhikkhave bhikkhu satibalaṃ bhāveti
vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati bhikkhave
asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 29
Samādhibalasuttaṃ

467. [PTS Page 367] [\q 367/]      katamo ca bhikkhave asaṅkhatagāmī maggo: idha
bhikkhave bhikkhu samādhibalaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 30
Paññābalasuttaṃ

468. Katamo ca bhikkhave asaṅkhatagāmī maggo: idha bhikkhave bhikkhu paññābalaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 31
Satisambojjhaṅgasuttaṃ

469. Katamo ca bhikkhave asaṅkhatagāmī maggo: idha bhikkhave bhikkhu
satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ,
ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 32
Dhammavicaya sambojjhaṅgasuttaṃ

470. Katamo ca bhikkhave asaṅkhatagāmī maggo: idha bhikkhave bhikkhu
dhammavicayasambojjhaṅgaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 652] [\x 652/]     

9. 2. 33
Viriyasambojjhaṅgasuttaṃ

471. Katamo ca bhikkhave asaṅkhatagāmī maggo: idha bhikkhave bhikkhu
viriyasambojjhaṅgaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 34
Pītisambojjhaṅgasuttaṃ

472. Katamo ca bhikkhave asaṅkhatagāmī maggo: idha bhikkhave bhikkhu
pītisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ,
ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 35
Passaddhisambojjhaṅgasuttaṃ
473. Katamo ca bhikkhave asaṅkhatagāmī maggo: idha bhikkhave bhikkhu
passaddhisambojjhaṅgaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 36
Samādhisambojjhaṅgasuttaṃ

474. Katamo ca bhikkhave asaṅkhatagāmī maggo: idha bhikkhave bhikkhu
samādhisambojjhaṅgaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 37
Upekhāsambojjhaṅgasuttaṃ

475. Katamo ca bhikkhave asaṅkhatagāmī maggo: idha bhikkhave bhikkhu
upekhāsambojjhaṅgaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 38
Sammādiṭṭhisuttaṃ

476. Katamo ca bhikkhave asaṅkhatagāmī maggo: idha bhikkhave bhikkhu sammādiṭṭhiṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 654] [\x 654/]     

9. 2. 39
Sammāsaṅkappasuttaṃ

477. [PTS Page 368] [\q 368/]      katamo ca bhikkhave asaṅkhatagāmī maggo: idha
bhikkhave bhikkhu sammāsaṅkappaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 40
Sammāvācāsuttaṃ

478. Katamo ca bhikkhave asaṅkhatagāmī maggo: idha bhikkhave bhikkhu sammāvācaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 41
Sammākammantasuttaṃ

479. Katamo ca bhikkhave asaṅkhatagāmī maggo: idha bhikkhave bhikkhu
sammākammantaṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 42
Sammāājīvasuttaṃ

480. Katamo ca bhikkhave asaṅkhatagāmī maggo: idha bhikkhave bhikkhu sammāājīvaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 43
Sammāvāyāmasuttaṃ

481. Katamo ca bhikkhave asaṅkhatagāmī maggo: idha bhikkhave bhikkhu sammāvāyāmaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

9. 2. 44
Sammāsatisuttaṃ

482. Katamo ca bhikkhave asaṅkhatagāmī maggo: idha bhikkhave bhikkhu sammāsatiṃ
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ayaṃ vuccati
bhikkhave asaṅkhatagāmī maggo. 
Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena, anukampaṃ upādāya.
Kataṃ vo taṃ mayā, etāni bhikkhave rukkhamūlāni, etāni suññāgārāni, jhāyatha bhikkhave,
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 

[BJT Page 656] [\x 656/]     

9. 2. 45
Sammāsamādhisuttaṃ

483. Asaṅkhatañca vo bhikkhave desissāmi asaṅkhatagāmiñca maggaṃ, taṃ suṇātha.
Katamañca bhikkhave asaṅkhataṃ: yo bhikkhave rāgakkhayo dosakkhayo mohakkhayo, idaṃ
vuccati bhikkhave asaṅkhataṃ. Katamo ca bhikkhave asaṅkhatagāmī maggo: idha bhikkhave
bhikkhu sammāsamādhiṃ bhāveti vivekanissitaṃ virāganissitaṃ nirodhanissitaṃ
vossaggapariṇāmiṃ, ayaṃ vuccati bhikkhave asaṅkhatagāmī maggo. 

Iti kho bhikkhave desitaṃ vo mayā asaṅkhataṃ, desito asaṅkhatagāmī maggo. Yaṃ
bhikkhave satthārā karaṇīyaṃ sāvakānaṃ hitesinā anukampakena anukampaṃ upādāya,
kataṃ vo taṃ mayā. Etāni bhikkhave rukkhamūlāni, etāni suññāgārāni, jhāyatha bhikkhave
mā pamādattha, mā pacchā vippaṭisārino ahuvattha. Ayaṃ vo amhākaṃ anusāsanīti. 
9. 2. 46 - 101
Antasuttāni

484-539. Antañca-1. Vo bhikkhave desissāmi antagāmiñca-2. Maggaṃ taṃ suṇātha.
Katamañca bhikkhave antaṃ - pe - anusāsanīti. 
(Yathā asaṅkhataṃ tathā vitthāretabbaṃ)

9. 2. 102 - 157
Anāsavasuttāni

540-595. [PTS Page 369] [\q 369/]      anāsavañca vo bhikkhave desissāmi anāsavagāmiñca
maggaṃ -pe- anusāsanīti. 

9. 2. 158 - 213
Saccasuttāni

596-651. Saccañca vo bhikkhave desissāmi saccāmiñca maggaṃ -pe- anusāsanīti. 
9. 2. 214 - 269
Pārasuttāni

652-707. Pārañca vo bhikkhave desissāmi pāragāmiñca maggaṃ -pe- anusāsanīti. 
1. Amatañca - syā
2. Amatagāmiñca - syā. 

[BJT Page 658] [\x 658/]     

9. 2. 270 - 325
Nipuṇasuttāni

708-763. Nipuṇañca vo bhikkhave desissāmi nipuṇagāmiñca maggaṃ -pe- anusāsanīti. . 2
9. 2. 326-381
Sududdasasuttāni

764-819. Sududdasañca vo bhikkhave desissāmi sududdasagāmiñca maggaṃ -pe-
anusāsanīti. 

9. 2. 382-437
Ajarasuttāni

820-975. Ajarañca-1. Vo bhikkhave desissāmi ajaragāmiñca maggaṃ -pe- anusāsanīti. 

9. 2. 438-493
Dhuvasuttāni

976-931. [PTS Page 370] [\q 370/]      dhuvañca vo bhikkhave desissāmi dhuvagāmiñca
maggaṃ -pe- anusāsanīti. 
9. 2. 494-549
Apalokitasuttāni

932-987. Apalokitañca-2. Vo bhikkhave desissāmi apalokitagāmiñca maggaṃ -pe-
anusāsanīti. 

9. 2. 550-605
Anidassanasuttāni

988-1043. Anidassanañca vo bhikkhave desissāmi anidassanagāmiñca maggaṃ -pe-
anusāsanīti. 

9. 2. 606-661
Nippapañcasuttāni

1044-1099. Nippapañcañca vo bhikkhave desissāmi nippapañcagāmiñca maggaṃ -pe-
anusāsanīti. 

1. Ajjarañca - sī 1, 2 ajjajaraṃ - syā
2. Apalokañca - sī. 1, 2
Apalokinañca - syā. 

[BJT Page 660] [\x 660/]     

9. 2. 662-717
Santasuttāni

1100-1155. Santañca vo bhikkhave desissāmi santagāmiñca maggaṃ -pe- anusāsanīti. 

9. 2. 718-773
Amatasuttāni

1156-1211. Amatañca vo bhikkhave desissāmi amatagāmiñca maggaṃ -pe- anusāsanīti. 

9. 2. 774-829
Paṇitasuttāni

1212-1267. Paṇitañca vo bhikkhave desissāmi paṇitagāmiñca maggaṃ -pe- anusāsanīti. 

9. 2. 830-885
Sivasuttāni

1268-1323 Sivañca vo bhikkhave desissāmi sivagāmiñca maggaṃ -pe- anusāsanīti. 

9. 2. 886-941
Khemasuttāni

1324-1379. [PTS Page 371] [\q 371/]      khemañca vo bhikkhave desissāmi khemagāmiñca
maggaṃ -pe- anusāsanīti. 

9. 2. 942-997
Taṇhakkhayasuttāni

1380-1435. Taṇhakkhayañca vo bhikkhave desissāmi taṇhakkhayagāmiñca maggaṃ -pe-
anusāsanīti. 

9. 2. 998-1053
Acchariyasuttāni

1436-1491. Acchariyañca vo bhikkhave desissāmi acchariyagāmiñca maggaṃ -pe- anusāsanīti. 

[BJT Page 662] [\x 662/]     

9. 2. 1054-1109
Abbhutasuttāni

1492-1547. Abbhutañca vo bhikkhave desissāmi abbhutagāmiñca maggaṃ -pe- anusāsanīti. 

9. 2. 1110-1165
Anītikasuttāni

1548-1603. Anītikañca vo bhikkhave desissāmi anītikagāmiñca maggaṃ -pe- anusāsanīti. 

9. 2. 1166-1221
Anītikadhammasuttāni

1604-1659. Anītikadhammañca vo bhikkhave desissāmi anītikadhammagāmiñca maggaṃ
-pe- anusāsanīti. 

9. 2. 1222-1277
Nibbānasuttāni

1660-1715. Nibbānañca vo bhikkhave desissāmi nibbānagāmiñca maggaṃ -pe- anusāsanīti. 

9. 2. 1278-1333
Abyāpajjhasuttāni

1716-1771. Abyāpajjhañca vo bhikkhave desissāmi abyāpajjhagāmiñca maggaṃ -pe-
anusāsanīti. 

9. 2. 1334-1389
Virāgasuttāni

1772-1827. Virāgañca vo bhikkhave desissāmi virāgagāmiñca maggaṃ -pe- anusāsanīti. 

9. 2. 1390-1445
Suddhisuttāni

1828-1883. [PTS Page 372] [\q 372/]      suddhiñca vo bhikkhave desissāmi suddhigāmiñca
maggaṃ -pe- anusāsanīti. 

[BJT Page 664] [\x 664/]     

9. 2. 1446-1501
Muttisuttāni

1884-1939. Muttiñca vo bhikkhave desissāmi muttigāmiñca maggaṃ -pe- anusāsanīti. 

9. 2. 1502-1557
Anālayasuttāni

1940-1995. Anālayañca vo bhikkhave desissāmi anālayagāmiñca maggaṃ -pe- anusāsanīti. 

9. 2. 1558-1613
Dīpasuttāni

1996-2051. Dīpañca vo bhikkhave desissāmi dīpagāmiñca maggaṃ -pe- anusāsanīti. 

9. 2. 1614-1669
Leṇasuttāni

2052-2107. Leṇañca vo bhikkhave desissāmi leṇagāmiñca maggaṃ -pe- anusāsanīti. 

9. 2. 1670-1725
Tāṇasuttāni

2108-2163. Tāṇañca vo bhikkhave desissāmi tāṇagāmiñca maggaṃ -pe- anusāsanīti. 

9. 2. 1726-1781
Saraṇasuttāni

2164-2219. Saraṇañca vo bhikkhave desissāmi saraṇagāmiñca maggaṃ -pe- anusāsanīti. 

9. 2. 1782-1837
Parāyaṇasuttāni

2220-2275. [PTS Page 378] [\q 378/]      parāyaṇañca vo bhikkhave desissāmi
parāyaṇagāmiñca maggaṃ, taṃ suṇātha. Katamañca bhikkhave parāyaṇaṃ: yo bhikkhave
rāgakkhayo dosakkhayo mohakkhayo, idaṃ vuccati bhikkhave parāyaṇaṃ. Katamo ca
bhikkhave parāyaṇagāmī maggo: kāyagatāsati. Ayaṃ vuccati bhikkhave parāyaṇagāmī
maggo. 

[BJT Page 666] [\x 666/]     

Iti kho bhikkhave desitaṃ vo mayā parāyaṇaṃ, desito parāyaṇagāmī maggo. Yaṃ bhikkhave
satthārā karaṇīyaṃ sāvakānaṃ hitesinā anukampakena anukampaṃ upādāya. Kataṃ vo taṃ
mayā etāni bhikkhave rukkhamūlāni, etāni suññāgārāni, jhāyatha bhikkhave mā pamādattha,
mā pacchā vippaṭisārino ahuvattha, ayaṃ vo amhākaṃ anusāsanīti. 
(Yathā asaṅkhataṃ tathā vitthāretabbaṃ)
Dutyaasaṅkhatavaggo. 
Tatruddānaṃ:

Asaṅkhataṃ antaṃ anāsavaṃ saccañca pāraṃ nipuṇaṃ sududdasaṃ
Ajarattaṃ dhuvaṃ apalokitaṃ anidassanaṃ nippapañca santaṃ

Amataṃ paṇītañca sivañca khemaṃ taṇhakkhayo acchariyañca abbhutaṃ
Anītikaṃ anītikadhammaṃ nibbānametaṃ sugatena desitaṃ

Abyāpajjho virāgo ca suddhi mutti anālayo
Dīpo leṇañca tāṇañca saraṇañca parāyaṇañcāti. 

Asaṅkhatasaṃyuttaṃ samattaṃ. 

[BJT Page 668] [\x 668/]     

10. Abyākata saṃyuttaṃ
1. Abyākatavaggo
10. 1. 1
Khemāsuttaṃ

2276. [PTS Page 374] [\q 374/]      ekaṃ samayaṃ bhagavā sāvatthiyaṃ viharati jetavane
anāthapiṇḍikassa ārāme. Tena kho pana samayena khemā bhikkhunī kosalesu cārikaṃ
caramānā antarā ca sāvatthiṃ-1 antarā ca sāketaṃ toraṇavatthusmiṃ vāsaṃ upagatā hoti.
Atha kho rājā pasenadikosalo sāketā sāvatthiṃ gacchanto antarā ca sāketaṃ antarā ca
sāvatthiṃ toraṇavatthusmiṃ ekarattivāsaṃ upagañji. Atha kho rājā pasenadikosalo aññataraṃ
purisaṃ āmantesi: ehi tvaṃ ambho purisa toraṇavatthusmiṃ tathārūpaṃ samaṇaṃ vā
brahmaṇaṃ vā jāna, yamahaṃ ajja payirupāseyyanti. 

Evaṃ devāti kho so puriso rañño pasenadissa kosalassa paṭissutvā kevalakappaṃ
toraṇavatthuṃ-2 anvāhiṇḍanto-3 nāddasa tathārūpaṃ samaṇaṃ vā brāhmaṇaṃ vā yaṃ rājā
pasenadi kosalo payirupāseyya addasā kho so puriso khemaṃ bhikkhuniṃ toraṇavatthusmiṃ
vāsaṃ upagataṃ, disvāna yena pasenadikosalo tenupasaṅkami. Upasaṅkamitvā rājānaṃ
pasenadi. Kosalaṃ etadavoca: natthi kho deva, toraṇavatthusmiṃ tathārūpo samaṇo vā
brāhmaṇo vā yaṃ devo payirupāseyya. Atthi ca kho deva, khemā nāma bhikkhunī tassa
bhagavato sāvikā arahato sammāsambuddhassa, tassā kho panayyāya evaṃ kalyāṇo
kittisaddo abbhuggato: [PTS Page 375] [\q 375/]      "paṇḍitā viyattā medhāvinī bahussutā
cittakathā kalyāṇapaṭibhānā" ti. Taṃ devo payirupāsatuti. 

Atha kho rājā pasenadikosalo yena khemā bhikkhunī tenupasaṅkami. Upasaṅkamitvā
khemaṃ bhikkhuniṃ abhivādetvā ekamantaṃ nisīdi. Ekamantaṃ nisinno kho rājā
pasenadikosalo khemaṃ bhikkhuniṃ etadavoca: kinnu kho ayye hoti tathāgato
parammaraṇāti. Avyākataṃ etaṃ mahārāja bhagavatā: "hoti tathāgato parammaraṇā" ti.
Kimpanayyo na hoti tathāgato parammaraṇāti. Etampi kho mahārāja avyākataṃ bhagavatā:
"na hoti tathāgato parammaraṇā" ti. Kinnu kho ayye, hoti ca na ca hoti tathāgato
parammaraṇāti. Avyākataṃ kho etaṃ mahārāja bhagavatā: "hoti ca na ca hoti tathāgato
parammaraṇā" ti. Kimpanayye, neva hoti na na hoti tathāgato parammaraṇāti. Etampi kho
mahārāja avyākataṃ bhagavatā: "neva hoti na na hoti tathāgato parammaraṇā" ti. 

1. Sāvatthiyaṃ - sī 1, 2
2. Vatathusmiṃ sī 2, 1, 
3. Ābhiṇḍanto - machasaṃ syā. 

[BJT Page 670] [\x 670/]     

Kinnu kho ayye, hoti tathāgato parammaraṇāti iti puṭṭhā samānā avyākataṃ kho etaṃ
mahārāja bhagavatā: "hoti tathāgato parammaraṇā" ti vadesi, kimpanayye na hoti tathāgato
parammaraṇāti iti puṭṭhā samānā etampi kho mahārāja avyākataṃ bhagavatā: "na hoti
tathāgato parammaraṇāti" vadesi, kinnu kho ayye, hoti ca na ca hoti tathāgato
parammaraṇāti iti puṭṭhā samānā avyākataṃ kho etaṃ mahārāja bhagavatā: "hoti ca na ca
hoti tathāgato parammaraṇā" ti vadesi, kimpanayye neva hoti na na hoti tathāgato
parammaraṇāti iti puṭṭhā samānā etampi kho mahārāja avyākataṃ bhagavatā: "neva hoti na
na hoti tathāgato parammaraṇā" ti vadesi. Ko nu [PTS Page 376] [\q 376/]      kho ayye,
hetu ko paccayo yena taṃ-1. Avyākataṃ bhagavatāti. 

Tena hi mahārāja taññevettha paṭipucchissāmi, -2. Yathā te khameyya, tathā naṃ
vyākareyyāsi. 

Taṃ kimmaññasi mahārāja, atthi te koci gaṇako vā muddiko vā saṅkhāyako vā yo pahoti
gaṅgāya vālikaṃ-3. Gaṇetuṃ: "ettakā vālikā iti vā ettakāni-4 vālikāsatāni iti vā ettakāni
vālikāsatasahassāni iti vā" ti. No hetaṃ ayye. Atthi pana te koci gaṇako vā muddiko vā
saṅkhāyako vā yo pahoti mahāsamudde udakaṃ miṇituṃ: "ettakāni udakāḷhakānīti-5 vā
ettakāni udakāḷhaka satānīti vā entakāni udakāḷhaka sahassānīti vā ettakāni udakāḷhaka
satasahassānīti vā" ti. Nohetaṃ ayye. Taṃ kissa hetu? Mahayye, -6. Samuddo gambhīro
appameyyo appariyogāhoti. 

Evameva kho mahārāja, yena rūpena tathāgataṃ paññāpayamāno paññāpeyya, taṃ rūpaṃ
tathāgatassa pahīnaṃ ucchinnamūlaṃ tālāvatthukataṃ anabhāvakataṃ āyatiṃ
anuppādadhammaṃ. Rūpasaṅkhaya-7 vimutto kho mahārāja tathāgato gambhīro appameyyo
appariyogāho, seyyathāpi mahāsamuddo. Hoti tathāgato parammaraṇātipi na upeti, na hoti
tathāgato parammaraṇātipi na upeti. Hoti ca na ca hoti tathāgato parammaraṇātipi na upeti.
Neva hoti na na hoti tathāgato parammaraṇātipi na upeti. 

-------------------------
1. Yenetaṃ - sayā. Machasaṃ
2. Paripucchissāmi - sīmu
3. Vālukaṃ - machasaṃ
4. Ettikāni - sī, 1, 2. 
5. Udakāḷhāni vā - sī 1, 2, 
6. Maheyyā - syā, sī 2. 
7. Saṅkhayā - syā. Saṅkhāya - machasaṃ. 

[BJT Page 672] [\x 672/]     
[PTS Page 377] [\q 377/]      

 Yāya vedanāya tathāgataṃ paññāpayamāno paññāpeyya, taṃ vedanaṃ tathāgatassa pahīnaṃ
ucchinnamūlaṃ tālāvatthukataṃ anabhāvakataṃ āyatiṃ anuppādadhammaṃ. Vedanāsaṅkhaya
vimutto kho mahārāja tathāgato gambhīro appameyyo duppariyogāho, seyyathāpi
mahāsamuddo. Hoti tathāgato parammaraṇātipi na upeti, na hoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upeti. 

 Yāya saññāya tathāgataṃ paññāpayamāno paññāpeyya, taṃ rūpaṃ tathāgatassa pahīnaṃ
ucchinnamūlaṃ tālāvatthukataṃ anabhāvakataṃ āyatiṃ anuppādadhammaṃ. Saññāsaṅkhaya
vimutto kho mahārāja tathāgato gambhīro appameyyo duppariyogāho, seyyathāpi
mahāsamuddo. Hoti tathāgato parammaraṇātipi na upeti, na hoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upeti. 

Yehi saṅkhārehi tathāgataṃ paññāpayamāno paññāpeyya, te saṅkhārā tathāgatassa pahīnā
ucchinnamūlā tālāvatthukatā anabhāvakatā āyatiṃ anuppādadhammā.
Saṅkhārasaṅkhayavimutto kho mahārāja tathāgato gambhīro appameyyo duppariyogāho,
seyyathāpi mahāsamuddo. Hoti tathāgato parammaraṇātipi na upeti, na hoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upeti. 

Yena viññāṇena tathāgataṃ paññāpayamāno paññāpeyya, taṃ viññāṇaṃ tathāgatassa
pahīnaṃ ucchinnamūlaṃ tālāvatthukataṃ anabhāvakataṃ āyatiṃ anuppādadhammaṃ.
Viññāṇasaṅkhayavimutto kho mahārāja tathāgato gambhīro appameyyo duppariyogāho,
seyyathāpi mahāsamuddo. Hoti tathāgato parammaraṇātipi na upeti, na hoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upetīti. 

Atha kho rājā pasenadikosalo khemāya bhikkhuniyā bhāsitaṃ abhinanditvā anumoditvā
uṭṭhāyāsanā khemaṃ bhikkhuniṃ abhivādetvā padakkhiṇaṃ katvā pakkāmi. Atha kho rājā
pasenadikosalo aparena samayena yena bhagavā tenupasaṅkami. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadikosalo
bhagavantaṃ etadavoca: kinnu kho bhante hoti tathāgato parammaraṇāti. [PTS Page 378]
[\q 378/]      avyākataṃ kho etaṃ mahārāja masayā: "hoti tathāgato parammaraṇāti. "
Kimpana bhante na hoti tathāgato parammaraṇāti. Tampi kho mahārāja avyākataṃ mayā
"na hoti tathāgato parammaraṇā" ti. Kinnu kho ayye, hoti ca na ca hoti tathāgato
parammaraṇoti. Avyākataṃ kho etaṃ mahārāja bhagavatā: "hoti ca na ca hoti tathāgato
parammaraṇā" ti. Kimpanayye, neva hoti na na hoti tathāgato parammaraṇāti. Etampi kho
mahārāja avyākataṃ bhagavatā: "neva hota na na hoti tathāgato parammaraṇā" ti. 

[BJT Page 674] [\x 674/]     

Kinnu kho bhante, hoti tathāgato parammaraṇāti iti puṭṭho samāno avyākataṃ kho etaṃ
mahārāja mayā: "hoti tathāgato parammaraṇā" ti vadesi, kimpana bhante neva hoti na hoti
tathāgato parammaraṇāti iti puṭṭho samāno tampi kho mahārāja avyākataṃ mayā: "neva
hoti na na hoti tathāgato parammaraṇāti" vadesi, ko nu kho bhante, hetu ko paccayo yena
taṃ avyākataṃ bhagavatāti. 

Tena hi mahārāja taññevettha paṭipucchissāmi, yathā te khameyya, tathā naṃ vyākareyyāsi. 
Taṃ kimmaññasi mahārāja, atthi te koci gaṇako vā muddiko vā saṅkhāyako vā yo pahoti
gaṅgāya vālikaṃ gaṇetuṃ: "ettakā vālikā iti vā ettakāni vālikāsatasahassānīti vā" ti. No hetaṃ
ayye. Atthi pana te koci gaṇako vā muddiko vā saṅkhāyako vā yo pahoti mahāsamudde
udakaṃ pametuṃ: "ettakāni udakāḷahakānīti vā ettakāni udakāḷhaka satānīti vā entakāni
udakāḷhaka sahassānīti vā ettakāni udakāḷhaka satasahassānīti vā" ti. Nohetaṃ ayye. Taṃ
kissa hetu? Mahā bhante samuddo gambhīro appameyyo appariyogā hoti. 

Evameva kho mahārāja, yena rūpena tathāgataṃ paññāpayamāno paññāpeyya, taṃ rūpaṃ
tathāgatassa pahīnaṃ ucchinnamūlaṃ tālāvatthukataṃ anabhāvakataṃ [PTS Page 379] [\q
379/]      āyatiṃ anuppādadhammaṃ. Rūpasaṅkhaya vimutto kho mahārāja tathāgato
gambhīro appameyyo duppariyogāho, seyyathāpi mahāsamuddo. Hoti tathāgato
parammaraṇātipi na upeti, na bhoti tathāgato parammaraṇātipi na upeti. Hoti ca na ca hoti
tathāgato parammaraṇātipi na upeti. Neva hoti na na hoti tathāgato parammaraṇātipi na
upeti. 

Yāya vedanāya tathāgataṃ paññāpayamāno paññāpeyya, sā vedanā tathāgatassa pahīnā
ucchinnamūlā tālāvatthukatā anabhāvakatā āyatiṃ anuppādadhammā.
Vedanāsaṅkhayavimutto kho mahārājā tathāgato gambhīro appameyyo duppariyogāho
seyyathāpi mahāsamuddo. Hoti tathāgato parammaraṇātipi na upeti, na hoti tathāgato
parammaraṇātipi na upeti, hoti ca na ca hoti tathāgato parammaraṇātipi na upeti. 
Yāya saññāya tathāgataṃ paññāpayamāno paññāpeyya, taṃ rūpaṃ tathāgatassa pahīnaṃ
ucchinnamūlaṃ tālāvatthukataṃ anabhāvakataṃ āyatiṃ anuppādadhammaṃ. Rūpasaṅkhaya
vimutto kho mahārāja tathāgato gambhīro appameyyo duppariyogāho, seyyathāpi
mahāsamuddo. Hoti tathāgato parammaraṇātipi na upeti, na bhoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upeti. 

Yehi saṅkhārehi tathāgataṃ paññāpayamāno paññāpeyya, te saṅkhārā tathāgatassa pahīnā
ucchinnamūlā tālāvatthukatā anabhāvakatā āyatiṃ anuppādadhammā.
Saṅkhārasaṅkhayavimutto kho mahārāja tathāgato gambhīro appameyyo duppariyogāho,
seyyathāpi mahāsamuddo. Hoti tathāgato parammaraṇātipi na upeti, na bhoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upeti. 

Yena viññāṇena tathāgataṃ paññāpayamāno paññāpeyya, taṃ viññāṇaṃ tathāgatassa
pahīnaṃ ucchinnamūlaṃ tālāvatthukataṃ anabhāvakataṃ āyatiṃ anuppādadhammaṃ.
Viññāṇasaṅkhayavimutto kho mahārāja tathāgato gambhīro appameyyo duppariyogāho,
seyyathāpi mahāsamuddo. Hoti tathāgato parammaraṇātipi na upeti, na bhoti tathāgato
parammaraṇātipi na upeti. Hoti ca na ca hoti tathāgato parammaraṇātipi na upeti. Neva
hoti na na hoti tathāgato parammaraṇātipi na upetīti. 

[BJT Page 676] [\x 676/]     

Acchariyaṃ bhante, abbhutaṃ bhante, yatra hi nāma satthu-1. Ceva sāvikāya ca atthena attho
vyañjanena vyañjanaṃ saṃsandissati samessati na vihāyissati-2. Yadidaṃ aggapadasmiṃ.
Ekamidāhaṃ bhante samayaṃ khemaṃ bhikkhuniṃ upasaṅkamitvā ekamatthaṃ āpucchiṃ. Sā
pi me ayyā etehi padehi etehi vyañjanehi etamatthaṃ vyākāsi seyyathāpi bhagavā.
Acchariyaṃ bhante abbhutaṃ bhante, yatra hi nāma satthu ceva sāvikāya ca atthena attho
vyañjanena vyañjanaṃ saṃsandissati samessati na vihāyissati yadidaṃ aggapadasmiṃ. Handa
ca dāni mayaṃ bhante gacchāma, bahukiccā mayaṃ bahukaraṇīyāti. Yassadāni tvaṃ
mahārāja kālaṃ maññasīti. Atha kho rājā pasenadi kosalo bhagavato bhāsitaṃ [PTS Page 380]
[\q 380/]      abhinanditvā anumoditvā uṭṭhāyāsanā bhagavantaṃ abhivādetvā
padakkhiṇaṃ katvā pakkāmīti. 

10. 1. 2
Anurādhasuttaṃ

2277. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena kho pana
samayena āyasmā anurādho bhagavato avidūre araññakuṭikāyaṃ viharati. Atha kho
sambahulā aññatitthiyā paribbājakā yenāyasmā anurādho tenupasaṅkamiṃsu. Upasaṅkamitvā
āyasmatā anurādhena saddhiṃ sammodiṃsu. Sammodaniyaṃ kathaṃ sārāṇīyaṃ vītisāretvā
ekamantaṃ nisīdiṃsu. Ekamantaṃ nisinno kho te aññatitthiyā paribbājakā āyasmantaṃ
anurādhaṃ etadavocuṃ: yo so āvuso anurādha, tathāgato uttamapuriso paramapuriso
paramapattippatto, taṃ tathāgato imesu catusu ṭhānesu paññāpayamāno paññāpeti: "hoti
tathāgato parammaraṇāti vā, na hoti tathāgato parammaraṇāti vā, hoti ca na ca hoti
tathāgato parammaraṇāti vā, neva hoti na na hoti tathāgato parammaraṇāti vā" ti. 

Yo so āvuso tathāgato uttamapuriso paramapuriso paramapattippatto, taṃ tathāgato aññatra
imehi catuhi ṭhānehi paññāpayamāno paññāpeti: "hoti tathāgato parammaraṇāti vā na hoti
tathāgato parammaraṇāti vā hoti ca na ca hoti tathāgato marammaraṇāti vā neva hoti na na
hoti tathāgato parammaraṇāti vā" ti. Evaṃ vutte aññatitthiyā paribbājakā āyasmantaṃ
anurādhaṃ etadavocuṃ: yo-3. Cāyaṃ bhikkhu navo bhavissati acirapabbajito, thero vā pana
bālo avyattoti. Atha te aññatitthiyā paribbājanakā āyasmantaṃ anurādhaṃ nava vādena ca
bālavādena ca apasādetvā uṭṭhāyāsanā pakkamiṃsu. 
1. Satthuno - sī, 1, sīmu. 
2. Virodhayissati - machasaṃ
3. So - syā. 

[BJT Page 678] [\x 678/]     

[PTS Page 381] [\q 381/]      atha kho āyasmato anurādhassa acirapakkantesu tesu
aññatitthiyesu paribbājakesu etadahosi: sace kho maṃ te aññatitthiyā paribbājakā uttariṃ
puccheyyuṃ. Kathaṃ vyākaramāno nu khvāhaṃ tesaṃ aññatitthiyānaṃ paribbājakānaṃ
vuttavādī ceva bhagavato assaṃ, na ca bhagavantaṃ abhūtena abbhācikkheyyaṃ, dhammassa
cānudhammaṃ vyākareyyaṃ. Na ca koci sahadhammiko vādānuvādo gārayhaṃ ṭhānaṃ
āgaccheyyāti. Atha kho āyasmā anurādho yena bhagavā tenupasaṅkami. Upasaṅkamitvā
bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā anurādho
bhagavantaṃ etadavoca:

Idhāhaṃ bhante, bhagavato avidūre araññakuṭikāyaṃ viharāmi, atha kho bhante sambahulā
aññatitthiyā paribbājakā yenāhaṃ tenupasaṅkamiṃsu. Upasaṅkamitvā mama saddhiṃ
sammodiṃsu, sammodanīyaṃ kathaṃ sārāṇīyaṃ vītisāretvā ekamantaṃ nisīdiṃsu.
Ekamantaṃ nisinnā kho bhante aññatitthiyā paribbājakā maṃ etadavocuṃ: yo so āvuso
anurādha tathāgato uttamapuriso paramapuriso paramapattippatto taṃ tathāgato imesu
catusu ṭhānesu paññāpayamāno paññāpeti: "hoti tathāgato parammaraṇāti vā na hoti
tathāgato parammaraṇāti vā neva hoti na na hoti tathāgato parammaraṇāti vā" ti. Evaṃ
vuttāhaṃ bhante te aññatitthiye paribbājake etadavocuṃ: yo so āvuso tathāgato uttamapuriso
paramapuriso paramapattipanto taṃ tathāgato aññatiramehi catūhi ṭhānehi paññāpayamāno
paññāpeti: "hoti tathāgato parammaraṇāti vā na hoti tathāgato parammaraṇāti vā hoti ca na
ca hoti tathāgato parammaraṇāti vā neva hoti na na hoti tathāgato parammaraṇāti vā" ti. 

Evaṃ vutte bhante te aññatitthiyā paribbājakā maṃ etadavocuṃ: yo cāyaṃ bhikkhu navo
bhavissati acirapabbajito, thero vā pana bālo avyattoti. Atha kho maṃ bhante te aññatitthiyā
paribbājakā navavādena ca bālavādena ca apasādetvā uṭṭhāsayanā pakkamiṃsu. Tassa
mayhaṃ bhante acirapakkantesu tesu aññatitthiyesu [PTS Page 382] [\q 382/]     
paribbājakesu etadahosi: sace kho maṃ te aññatitthiyā paribbājakā uttariṃ puccheyyuṃ,
kathaṃ vyākaramāno nu khvāhaṃ tesaṃ aññatitthiyānaṃ paribbājakānaṃ vuttavādī ceva
bhagavato assaṃ, na ca bhagavantaṃ abhūtena abbhācikekhayyaṃ, dhammassa
cānudhammaṃ vyākareyyaṃ, na ca koci sahadhammiko vādānuvādo gārayhaṃ ṭhānaṃ
āgaccheyyāti. 

Taṃ kimmaññasi anurādha, rūpaṃ niccaṃ vā aniccaṃ vāti. Aniccaṃ bhante. Yaṃ panāniccaṃ
dukkhaṃ vā taṃ sukhaṃ vāti. Dukkhaṃ bhante. Yaṃ panāniccaṃ dukkhaṃ
vipariṇāmadhammaṃ kallannu taṃ samanupassituṃ: "etaṃ mama, eso'hamasmi, eso me attā"
ti. No hetaṃ bhante. 
Vedanā niccā vā aniccā vāti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso'hamasmi, eso me attā" ti. No hetaṃ bhante. 
Saññā niccā vā aniccā vāti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso'hamasmi, eso me attā" ti. No hetaṃ bhante. 
Saṅkhārā niccā vā aniccā vāti. Aniccaṃ bhante. Yaṃ panāniccaṃ dukkhaṃ vā taṃ sukhaṃ vāti.
Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso'hamasmi, eso me attā" ti. No hetaṃ bhante. 
Viññāṇaṃ niccaṃ vā aniccaṃ vāti. Aniccaṃ bhante. Yaṃ panāniccaṃ dukkhaṃ vā taṃ sukhaṃ
vāti. Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallannu taṃ
samanupassituṃ: "etaṃ mama, eso'hamasmi, eso me attā" ti. [PTS Page 384] [\q 384/]      no
hetaṃ bhante. 

[BJT Page 680] [\x 680/]     

Tasmātiha anurādha, yaṃ kiñcirūpaṃ atītānāgata paccuppannaṃ ajjhattaṃ vā bahiddhā vā
oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ rūpaṃ: "netaṃ
mama, neso'hamasmi, na me so attā" ti. Evametaṃ yathābhūtaṃ sammappaññāya
daṭṭhabbaṃ. 
Yā kāci vedanā atītānāgatapaccuppannā ajjhattaṃ vā bahiddhā vā oḷārikaṃ vā sukhumaṃ vā
hīnaṃ vā paṇītaṃ vā yaṃ dūre santike vā, sabbaṃ vedanaṃ: "netaṃ mama, neso'hamasmi, na
meso attā" ti. Evametaṃ yathābhūtaṃ sammappaññāya daṭṭhabbaṃ. Yā kāci saññā
atītānāgatapaccuppannā ajjhattaṃ vā bahiddhā vā oḷārikaṃ vā sukhumaṃ vā hīnaṃ vā
paṇītaṃ vā yaṃ dūre santike vā, sabbaṃ saññā: "netaṃ mama, neso'hamasmi, na meso attā"
ti. Evametaṃ yathābhūtaṃ sammappaññāya daṭṭhabbaṃ. Ye keci saṅkhārā
atītānāgatapaccuppannā ajjhattaṃ vā bahiddhā vā oḷārikaṃ vā sukhumaṃ vā hīnaṃ vā
paṇītaṃ vā yaṃ dūre santike vā, sabbaṃ saṅkhārā: "netaṃ mama, neso'hamasmi, na me so
attā" ti. Evametaṃ yathābhūtaṃ sammappaññāya daṭṭhabbaṃ. Yaṃ kiñci viññāṇaṃ
atītānāgatapaccuppannā ajjhattaṃ vā bahiddhā vā oḷārikaṃ vā sukhumaṃ vā hīnaṃ vā
paṇītaṃ vā yaṃ dūre santike vā, sabbaṃ viññāṇaṃ: "netaṃ mama, neso'hamasmi, [PTS Page
383] [\q 383/]      na meso attā" ti. Evametaṃ yathābhūtaṃ sammappaññāya daṭṭhabbaṃ. 

Evaṃ passaṃ anurādha, sutavā ariyasāvako rūpasmimpi nibbindati, vedanāyapi nibbindati,
saññāyapi nibbindati, saṅkhāresupi nibbindati, viññāṇasmimpi nibbindati, nibbindaṃ
virajjati. Virāgā vimuccati vimuttasmiṃ vimuttamiti ñāṇaṃ hoti. Khīṇā jāti. Vusitaṃ
brahmacariyaṃ, kataṃ karaṇīyaṃ, nāparaṃ itthattāyāti pajānāti. 

Taṃ kiṃ maññasi anurādha, rūpaṃ tathāgatoti samanupassasīti? No hetaṃ bhante. Vedanaṃ
tathāgatoti samanupassasīti? No hetaṃ bhante, saññaṃ tathāgatoti samanupassasīti?
Nohetaṃ bhante, saṅkhāre tathāgatoti samanupassasīti? No hetaṃ bhante, viññāṇaṃ
tathāgatoti samanupassasīti? No hetaṃ bhante, taṃ kiṃ maññasi anurādha, rūpasmiṃ
tathāgatoti samanupassasīti? No hetaṃ bhante. Aññatra rūpā tathāgatoti samanupassasīti?
No hetaṃ bhante. Vedanāya tathāgatoti samanupassasīti? No hetaṃ bhante, aññatra
vedanāya tathāgatoti samanupassasīti? No hetaṃ bhante. Saññāya tathāgatoti
samanupassasīti? No hetaṃ bhante. Aññatra saññāya tathāgatoti samanupassasīti? No hetaṃ
bhante. Saṅkhāresu tathāgatoti samanupassasīti? No hetaṃ bhante, aññatra saṅkhārehi
tathāgatoti samanupassasīti? No hetaṃ bhante. Viññāṇasmiṃ tathāgatoti samanupassasīti?
No hetaṃ bhante, aññatra viññāṇā tathāgatoti samanupassasīti? No hetaṃ bhante. Taṃ kiṃ
maññasi anurādha, rūpaṃ tathāgatoti samanupassasīti? No hetaṃ bhante. Vedanaṃ
tathāgatoti samanupassasīti? No hetaṃ bhante. Saññaṃ-1. Tathāgatoti samanupassasīti? No
hetaṃ bhante. Saṅkhāre tathāgatoti samanupassasīti? No hetaṃ bhante. Viññāṇaṃ tathāgatoti
samanupassasīti? No hetaṃ bhante. 

Taṃ kiṃ maññasi anurādha, ayaṃ so arūpī avedano asaññī asaṅkhāro aviññāṇo tathāgatoti
samanupassasīti? No hetaṃ bhante. Ettha te anurādha, diṭṭheva dhamme saccato thetato-2.
Tathāgate anupalabbhiyamāne-3. Kallannu te taṃ vyākaraṇāya:-4. 
"Yo so āvuso tathāgato uttamapuriso paramapuriso paramapattipatto , taṃ tathāgato
aññatiramehi catūhi ṭhānehi paññāpayamāno paññāpeti. Hoti tathāgato parammaraṇāti vā
na hoti tathāgato parammaraṇāti vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vā"ti. ? No hetaṃ bhante: sādhu sādhu-5.
Anurādha, pubbe cāhaṃ anurādha, etarahi ca dukkhañceva paññāpemi dukkhassa ca
nirodhanti. 

------------------------
1. Vedanā, saññā - sī 1, 2. 
2. Saccato vā - syā
Tathato vā - syā. 
3. Tathāgato anupalabbhiyamāno - machasaṃ
Anupalababhanīyasabhāvo - syā. 
Labbhanīyasabhāvo - syā. 
4. Veyyākaraṇāya - syā. Machasaṃ
5. Sādhu, sīmu. 

[BJT Page 682] [\x 682/]     

10. 1. 3
Upagatasuttaṃ

2278. Ekaṃ samayaṃ āyasmā sāriputto āyasmā ca mahākoṭṭhito bārāṇasiyaṃ viharanti
isipatane migadāye. Atha kho āyasmā mahākoṭṭhito sāyanhasamayaṃ paṭisallānā vuṭṭhito
yenāyasmā sāriputto tenupasaṅkami, upasaṅkamitvā āyasmatā sāriputtena saddhiṃ
sammodi, sammodanīyaṃ kathaṃ sāraṇīyaṃ vītisāretvā ekamantaṃ nisīdi, ekamantaṃ
nisinno kho āyasmā mahākoṭṭhito āyasmantaṃ sāriputtaṃ etadavoca:

Kinnu kho āvuso sāriputta, hoti, tathāgato parammaraṇāti? Avyākataṃ kho etaṃ āvuso,
bhagavatā: "hoti tathāgato parammaraṇā" ti. Kiṃ panāvuso, na hoti tathāgato
parammaraṇāti? [PTS Page 385] [\q 385/]      etampi kho āvuso, avyākataṃ bhagavatā: "na
hoti tathāgato parammaraṇā"ti. Kinnu kho āvuso, hoti ca na ca hoti tathāgato
parammaraṇāti? Etampi kho āvuso, avyākataṃ bhagavatā: "hoti ca na ca hoti tathāgato
parammaraṇā" ti. Kiṃ panāvuso, neva hoti na na hoti tathāgato parammaraṇāti? Etampi
kho āvuso, avyākataṃ bhagavatā: neva hoti na na hoti tathāgato parammaraṇāti. 

Kinnu kho āvuso, hoti tathāgato parammaraṇāti iti puṭṭho samāno avyākataṃ kho āvuso,
etaṃ bhagavatā: "hoti tathāgato parammaraṇā" ti vadesi. Kinnu kho āvuso sāriputta, hoti
tathāgato parammaraṇāti? Avyākataṃ kho etaṃ āvuso, bhagavatā: "hoti tathāgato
parammaraṇā" ti. Kiṃ panāvuso, neva hoti na na hoti tathāgato parammaraṇāti iti puṭṭho
samāno etampi kho āvuso, avyākataṃ bhagavatā: "neva hoti na na hoti tathāgato
parammaraṇā" ti vadesi, ko nu kho āvuso, hetu ko paccayo yena taṃ avyākataṃ bhagavatāti. 

Hoti tathāgato parammaraṇāti kho āvuso, rūpagatametaṃ, na hoti tathāgato parammaraṇāti
rūpagatametaṃ, hoti ca na ca hoti tathāgato parammaraṇāti rūpagatametaṃ, neva hoti na na
hoti tathāgato parammaraṇāti rūpagatametaṃ. Hoti tathāgato parammaraṇāti kho āvuso,
vedanāgatametaṃ, na hoti tathāgato parammaraṇāti vedanāgatametaṃ, hoti ca na ca hoti
tathāgato parammaraṇāti vedanāgatametaṃ, neva hoti na na hoti tathāgato parammaraṇāti
vedanāgatametaṃ. Hoti tathāgato parammaraṇāti [BJT Page 684] [\x 684/]      
Kho āvuso, saññāgatametaṃ, na hoti tathāgato parammaraṇāti saññāgatametaṃ, hoti ca na
ca hoti tathāgato parammaraṇāti saññāgatametaṃ, neva hoti na na hoti tathāgato
parammaraṇāti saññāgatametaṃ. Hoti tathāgato parammaraṇāti kho āvuso,
saṅkhāragatametaṃ, [PTS Page 386] [\q 386/]      na hoti tathāgato parammaraṇāti
saṅkhāragatametaṃ, hoti ca na ca hoti tathāgato parammaraṇāti saṅkhāragatametaṃ, neva
hoti na na hoti tathāgato parammaraṇāti saṅkhāragatametaṃ. Hoti tathāgato parammaraṇāti
kho āvuso, viññāṇagatametaṃ, na hoti tathāgato parammaraṇāti viññāṇagatametaṃ, hoti ca
na ca hoti tathāgato parammaraṇāti viññāṇagatametaṃ, neva hoti na na hoti tathāgato
parammaraṇāti viññāṇagatametaṃ. 
Ayaṃ kho āvuso, hetu ayaṃ paccayo yena taṃ avyākataṃ bhagavatāti. 

10. 1. 4
Samudayasuttaṃ

2279. Ekaṃ samayaṃ āyasmā ca sāriputto āyasmā ca mahā koṭṭhito bārāṇasiyaṃ viharanti
isipatane migadāye, atha kho āyasmā mahākoṭṭhito sāyanhasamayaṃ paṭisallānā vuṭṭhito
yenāyasmā sāriputto tenupasaṅkami, upasaṅkamitvā āyasmā sāriputtena saddhiṃ sammodi,
sammodanīyaṃ kathaṃ sārāṇīyaṃ vītisāretvā ekamantaṃ nisīdi, ekamantaṃ nisinno kho
āyāsmā mahākoṭṭhito āyasmantaṃ sāriputtaṃ etadavoca:

Ko nu kho āvuso, hetu ko paccayo yena taṃ avyākataṃ bhagavatāti. 

Rūpaṃ kho āvuso, ajānato apassato yathābhūtaṃ, rūpasamudayaṃ ajānato apassato
yathābhūtaṃ, rūpanirodhaṃ ajānato apassato yathābhūtaṃ, rūpanirodhagāminiṃ paṭipadaṃ
ajānato apassato yatābhūtaṃ: hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. 

Vedanaṃ ajānato apassato yathābhūtaṃ, vedanāsamudayaṃ ajānato apassato yathābhūtaṃ,
vedanānirodhaṃ ajānato apassato yathābhūtaṃ, vedanānirodhagāminiṃ paṭipadaṃ ajānato
apassato yatābhūtaṃ: hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. 
Saññaṃ ajānato apassato yathābhūtaṃ, saññāsamudayaṃ ajānato apassato yathābhūtaṃ,
saññānirodhaṃ ajānato apassato yathābhūtaṃ, saññānirodhagāminiṃ paṭipadaṃ ajānato
apassato yatābhūtaṃ: hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. 
Saṅkhāre ajānato apassato yathābhūtaṃ, saṅkhārasamudayaṃ ajānato apassato yathābhūtaṃ,
saṅkhāranirodhaṃ ajānato apassato yathābhūtaṃ, saṅkhāranirodhagāminiṃ paṭipadaṃ ajānato
apassato yatābhūtaṃ: hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. 
Viññāṇaṃ ajānato apassato yathābhūtaṃ, viññāṇasamudayaṃ ajānato apassato yathābhūtaṃ,
viññāṇanirodhaṃ ajānato apassato yathābhūtaṃ, viññāṇanirodhagāminiṃ paṭipadaṃ ajānato
apassato yatābhūtaṃ: hoti tathāgato parammaraṇātipissa hoti, na hoti tathāgato [PTS Page
387] [\q 387/]      parammaraṇātipissa hoti, hoti ca na ca hoti tathāgato
parammaraṇātipissa hoti, neva hoti na na hoti tathāgato parammaraṇātipissa hoti. 

Rūpañca kho āvuso, jānato passato yathābhūtaṃ, rūpaṃ samudayaṃ jānato passato
yathābhūtaṃ, rūpanirodhaṃ jānato passato yathābhūtaṃ rūpanirodhagāminiṃ paṭipadaṃ
jānato passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa na hoti, hoti ca na ca hoti tathāgato parammaraṇātipissa na hoti, neva
hoti na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo
yena taṃ avyākataṃ bhagavatāti. 
Vedanaṃ jānato passato yathābhūtaṃ, vedanā samudayaṃ jānato passato yathābhūtaṃ,
vedanānirodhaṃ jānato passato yathābhūtaṃ vedanānirodhagāminiṃ paṭipadaṃ jānato
passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa na hoti, hoti ca na ca hoti tathāgato parammaraṇātipissa na hoti, neva
hoti na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo
yena taṃ avyākataṃ bhagavatāti. 
Saññaṃ jānato passato yathābhūtaṃ, saññaṃ samudayaṃ jānato passato yathābhūtaṃ, saññaṃ
nirodhaṃ jānato passato yathābhūtaṃ saññaṃ nirodhagāminiṃ paṭipadaṃ jānato passato
yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa na hoti, hoti ca na ca hoti tathāgato parammaraṇātipissa na hoti, neva
hoti na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo
yena taṃ avyākataṃ bhagavatāti. 
Saṅkhāre jānato passato yathābhūtaṃ, saṅkhāre samudayaṃ jānato passato yathābhūtaṃ,
saṅkhāranirodhaṃ jānato passato yathābhūtaṃ saṅkhāra nirodhagāminiṃ paṭipadaṃ jānato
passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa na hoti, hoti ca na ca hoti tathāgato parammaraṇātipissa na hoti, neva
hoti na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo
yena taṃ avyākataṃ bhagavatāti. 
Viññāṇaṃ jānato passato yathābhūtaṃ, viññāṇasamudayaṃ jānato passato yathābhūtaṃ,
viññāṇanirodhaṃ jānato passato yathābhūtaṃ viññāṇa nirodhagāminiṃ paṭipadaṃ jānato
passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa na hoti, hoti ca na ca hoti tathāgato parammaraṇātipissa na hoti, neva
hoti na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo
yena taṃ avyākataṃ bhagavatāti. 

[BJT Page 686] [\x 686/]     

10. 1. 5
Pemasuttaṃ

2280. Ekaṃ samayaṃ āyasmā ca sāriputto āyasmā ca mahākoṭṭhito bārāṇasiyaṃ viharanti
isipatane migadāye. Atha kho āyasmā mahākoṭṭhito sāyanhasamayaṃ paṭisallānā vuṭṭhito
yenāyasmā sāriputto tenupasaṅkami, upasaṅkamitvā āyasmatā sāriputtena saddhiṃ
sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi, ekamantaṃ
nisinno kho āyasmā mahākoṭṭhito āyasmantaṃ sāriputtaṃ etadavoca:
Ko nu kho āvuso, hetu ko paccayo yena taṃ avyākataṃ bhagavatāti? Rūpe kho āvuso
avigatarāgassa avigatachandassa avigatapemassa avigatapipāsassa avigatapariḷāhassa
avigatataṇhassa: hoti, tathāgato parammaraṇātipissa, na hoti tathāgato parammaraṇātipissa
hoti, hoti na ca hoti tathāgato parammaraṇātipissa hoti. Neva hoti na na hoti tathāgato
parammaraṇātipissa hoti

Vedanāya avigatarāgassa avigatachandassa avigatapemassa avigatapipāsassa
avigatapariḷāhassa avigatataṇhassa: hoti tathāgato parammaraṇātipissa na hoti, tathāgato
parammaraṇātipissa hoti, hoti na ca hoti tathāgato parammaraṇātipissa hoti. Neva hoti na
na hoti tathāgato parammaraṇātipissa hoti. 
Saññāya avigatarāgassa avigatachandassa avigatapemassa avigatapipāsassa
avigatapariḷāhassa avigatataṇhassa: hoti tathāgato parammaraṇātipissa na hoti, tathāgato
parammaraṇātipissa hoti, hoti na ca hoti tathāgato parammaraṇātipissa hoti. Neva hoti na
na hoti tathāgato parammaraṇātipissa hoti. 
Saṅkhāresu avigatarāgassa avigatachandassa avigatapemassa avigatapipāsassa
avigatapariḷāhassa avigatataṇhassa: hoti tathāgato parammaraṇātipissa na hoti, tathāgato
parammaraṇātipissa hoti, hoti na ca hoti tathāgato parammaraṇātipissa hoti. [PTS Page 388]
[\q 388/]      neva hoti na na hoti tathāgato parammaraṇātipissa hoti. 

Rūpe ca kho āvuso vigatarāgassa vigatachandassa vigatapemassa vigatapipāsassa
vigatapariḷāhassa vigatataṇhassa hoti tathāgato parammaraṇātipissa na hoti, hoti ca na ca
hoti tathāgato parammaraṇātipissa na hoti, neva hoti na na hoti tathāgato
parammaraṇātipissa na hoti. 
Vedanāya vigatarāgassa vigatachandassa vigatapemassa vigatapipāsassa vigatapariḷāhassa
vigatataṇhassa hoti tathāgato parammaraṇātipissa na hoti, hoti ca na ca hoti tathāgato
parammaraṇātipissa na hoti, neva hoti na na hoti tathāgato parammaraṇātipissa na hoti. 
Saññāya vigatarāgassa vigatachandassa vigatapemassa vigatapipāsassa vigatapariḷāhassa
vigatataṇhassa hoti tathāgato parammaraṇātipissa na hoti, hoti ca na ca hoti tathāgato
parammaraṇātipissa na hoti, neva hoti na na hoti tathāgato parammaraṇātipissa na hoti. 
Saṅkhāresu vigatarāgassa vigatachandassa vigatapemassa vigatapipāsassa vigatapariḷāhassa
vigatataṇhassa hoti tathāgato parammaraṇātipissa na hoti, hoti ca na ca hoti tathāgato
parammaraṇātipissa na hoti, neva hoti na na hoti tathāgato parammaraṇātipissa na hoti. 
Viññāṇe ca vigatarāgassa vigatachandassa vigatapemassa vigatapipāsassa vigatapariḷāhassa
vigatataṇhassa hoti tathāgato parammaraṇātipissa na hoti, hoti ca na ca hoti tathāgato
parammaraṇātipissa na hoti, neva hoti na na hoti tathāgato parammaraṇātipissa na hoti. 

Ayaṃ kho āvuso, hetu ayaṃ paccayo yena taṃ avyākataṃ bhagavatāti. 

10. 1. 6
Ārāmasuttaṃ

2281. Ekaṃ samayaṃ āyasmā ca sāriputto āyasmā ca mahā koṭṭhito bārāṇasiyaṃ viharanti
isipatane migadāye, atha kho āyasmā sāriputto sāyanhasamayaṃ paṭisallānā vuṭṭhito
yenāyasmā mahākoṭṭhito tenupasaṅkami, upasaṅkamitvā āyasmatā mahākoṭṭhitena saddhiṃ
sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ
nisinno kho āyasmā sāriputto āyasmantaṃ mahākoṭṭhitaṃ etadavoca:

Kinnu kho āvuso koṭṭhita, hoti tathāgato parammaraṇāti? Avyākataṃ kho etaṃ āvuso,
bhagavatā: "hoti tathāgato parammaraṇā" tī. Kiṃ panāvuso, neva hoti na na hoti tathāgato
parammaraṇāti iti puṭṭho samāno etampi kho āvuso, avyākataṃ bhagavatā: "neva hoti na
na hoti tathāgato parammaraṇā" ti vadesi. Ko nu kho āvuso, hetu ko paccayo yena taṃ
avyākataṃ bhagavatāti. 
[BJT Page 688] [\x 688/]     

Rūpārāmassa kho āvuso, rūparatassa rūpasammuditassa rūpa nirodhaṃ ajānato apassato
yathābhūtaṃ hoti [PTS Page 389] [\q 389/]      tathāgato parammaraṇātipissa hoti, na hoti
tathāgato parammaraṇātipissa hoti, hoti ca na ca hoti tathāgato parammaraṇātipissa hoti,
neva hoti na na hoti tathāgato parammaraṇātipissa hoti. 
Vedanārāmassa kho āvuso, vedanāratassa vedanāsammuditassa vedanā nirodhaṃ ajānato
apassato yathābhūtaṃ hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. 
Saññārāmassa kho āvuso, saññāratassa saññāsammuditassa saññā nirodhaṃ ajānato apassato
yathābhūtaṃ hoti tathāgato parammaraṇātipissa hoti, na hoti tathāgato parammaraṇātipissa
hoti, hoti ca na ca hoti tathāgato parammaraṇātipissa hoti, neva hoti na na hoti tathāgato
parammaraṇātipissa hoti. 
Saṅkhārārāmassa kho āvuso, saṅkhārāratassa saṅkhārāsammuditassa saṅkhārā nirodhaṃ
ajānato apassato yathābhūtaṃ hoti tathāgato parammaraṇātipissa hoti, na hoti tathāgato
parammaraṇātipissa hoti, hoti ca na ca hoti tathāgato parammaraṇātipissa hoti, neva hoti na
na hoti tathāgato parammaraṇātipissa hoti. Viññāṇārāmassa kho āvuso, viññāṇaratassa
viññāṇasammuditassa viññāṇa nirodhaṃ ajānato apassato yathābhūtaṃ hoti tathāgato
parammaraṇātipissa hoti, na hoti tathāgato parammaraṇātipissa hoti, hoti ca na ca hoti
tathāgato parammaraṇātipissa hoti, neva hoti na na hoti tathāgato parammaraṇātipissa hoti. 
Na rūparāmassa kho āvuso, na rūparatassa na rūpasammuditassa rūpa nirodhaṃ jānato
passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa hoti, neva hoti na hoti tathāgato parammaraṇātipissa na hoti, neva hoti
na na hoti tathāgato parammaraṇātipissa na hoti. 
Na vedanārāmassa kho āvuso, na vedanāratassa na vedanāsammuditassa vedanā nirodhaṃ
jānato passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa hoti, neva hoti na hoti tathāgato parammaraṇātipissa na hoti, neva hoti
na na hoti tathāgato parammaraṇātipissa na hoti. 
Na saññārāmassa kho āvuso, na saññāratassa na saññāsammuditassa saññā nirodhaṃ jānato
passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa hoti, neva hoti na hoti tathāgato parammaraṇātipissa na hoti, neva hoti
na na hoti tathāgato parammaraṇātipissa na hoti. 
Na saṅkhārāmassa kho āvuso, na saṅkhāratassa na saṅkhāsammuditassa saṅkhāranirodhaṃ
jānato passato yathābhūtaṃ hoti tathāgato parammaraṇātipissa na hoti, na hoti tathāgato
parammaraṇātipissa hoti, neva hoti na hoti tathāgato parammaraṇātipissa na hoti, neva hoti
na na hoti tathāgato parammaraṇātipissa na hoti. Ayaṃ kho āvuso, hetu ayaṃ paccayo yena
taṃ avyākataṃ bhagavatāti. 

Siyā panāvuso, aññopi pariyāyo yena taṃ avyākataṃ bhagavatāti? Siyā āvuso, bhavārāmassa
kho āvuso, bhavaratassa bhavasammuditassa bhavanirodhaṃ ajānato apassato yathābhūtaṃ
hoti tathāgato parammaraṇātipissa hoti, neva hoti na hoti tathāgato parammaraṇātipissa na
hoti, neva hoti na na hoti tathāgato parammaraṇātipissa hoti. 

[PTS Page 390] [\q 390/]      na bhavārāmassa kho āvuso, na bhavaratassa na
bhavasammuditassa bhavanirodhaṃ jānato passato yathābhūtaṃ hoti tathāgato
parammaraṇātipissa hoti, neva hoti na hoti tathāgato parammaraṇātipissa na hoti, neva hoti
na na hoti tathāgato parammaraṇātipissa na hoti ayampi kho āvuso, pariyāyo yena taṃ
avyākataṃ bhagavatāti. 

Siyā panāvuso, aññopi pariyāyo yena taṃ avyākataṃ bhagavatāti? Siyā āvuso,
upādānārāmassa kho āvuso, upādānaratassa upādānasammuditassa upādānanirodhaṃ
ajānato apassato yathābhūtaṃ hoti tathāgato parammaraṇātipissa hoti, neva hoti na hoti
tathāgato parammaraṇātipissa na hoti, neva hoti na na hoti tathāgato parammaraṇātipissa
hoti. 

[BJT Page 690] [\x 690/]     
Na upādānārāmassa kho āvuso, na upādānaratassa na upādānasammuditassa
upādhānanirodhaṃ jānato passato yathābhūtaṃ hoti tathāgato parammaraṇātipissa hoti, neva
hoti na hoti tathāgato parammaraṇātipissa na hoti, neva hoti na na hoti tathāgato
parammaraṇātipissa na hoti ayampi kho āvuso, pariyāyo yena taṃ avyākataṃ bhagavatāti. 

Siyā panāvuso, aññopi pariyāyo yena taṃ avyākataṃ bhagavatāti? Siyā āvuso, taṇhārāmassa
kho āvuso, taṇhāratassa taṇhāsammuditassa
Taṇhānirodhaṃ ajānato apassato yathābhūtaṃ hoti tathāgato parammaraṇātipissa hoti, neva
hoti na hoti tathāgato parammaraṇātipissa hoti, neva hoti na na hoti tathāgato
parammaraṇātipissa hoti. 

Na taṇhārāmassa kho āvuso, na taṇhāratassa na taṇhāsammuditassa taṇhānirodhaṃ jānato
passato yathābhūtaṃ hoti tathāgato parammaraṇātipissa na hoti, neva hoti na hoti tathāgato
parammaraṇātipissa na hoti, [PTS Page 391] [\q 391/]      neva hoti na na hoti tathāgato
parammaraṇātipissa na hoti ayampi kho āvuso, pariyāyo yena taṃ avyākataṃ bhagavatāti. 

Siyā panāvuso, aññopi pariyāyo yena taṃ avyākataṃ bhagavatāti? Etthadāni āvuso, sāriputta,
ito uttariṃ kiṃ icchasi? Taṇhāsaṅkhayavimuttassa āvuso, sāriputta, bhikkhuno vaṭṭaṃ-1.
Natthi paññāpanāyāti. 
10. 1. 7
Āyatanasuttaṃ

2282. Atha kho vacchagotto paribbājako yenāyasmā mahāmoggallāno tenupasaṅkami,
upasaṅkamitvā āyasmatā mahā moggallānena saddhiṃ sammodi, sammodanīyaṃ kathaṃ
sārāṇīyaṃ vītisāretvā ekamantaṃ nisīdi, ekamantaṃ nisinno kho vacchagotto paribbājako
āyasmantaṃ mahāmoggallānaṃ etadavoca: kinnu kho bho moggallāna, sassato lokoti?
Avyākataṃ kho etaṃ vaccha-2. Bhagavatā: "sassato loko" ti. Kiṃ pana bho moggallāna,
asassato lokoti? Etampi kho vaccha, avyākataṃ bhagavatā: "asassato loko" ti. Kinnu kho bho
moggallāna, antavā lokoti? Avyākataṃ kho etaṃ vaccha bhagavatā: "antavā loko" ti. Kiṃ pana
bho moggallāna, anantavā lokoti? Etampi kho vaccha, avyākataṃ bhagavatā "anantavā loko"
ti. 

1. Vantaṃ - syā. 
Vaddhaṃ - sī 1, 2. [PTS.] 
2. Vacchagotta - sīmu. 

[BJT Page 692] [\x 692/]     

[PTS Page 392] [\q 392/]      kinnu kho bho moggallāna, taṃ jīvaṃ taṃ sarīranti? Avyākataṃ
kho etaṃ vaccha, bhagavatā: "taṃ jīvaṃ taṃ sarīra" nti. Kiṃ pana bho moggallāna, aññaṃ
jīvaṃ aññaṃ sarīranti? Etampi kho vaccha, avyākataṃ bhagavatā: "aññaṃ jīvaṃ aññaṃ
sarīra" nti. Kinnu kho bho moggallāna, hoti tathāgato parammaraṇāti? Avyākataṃ kho
etaṃ-1. Vaccha bhagavatā: "hoti tathāgato parammaraṇā" ti. Kiṃ pana bho moggallāna, na
hoti tathāgato parammaraṇāti? Etampi kho vaccha, avyākataṃ bhagavatā: "na hoti tathāgato
parammaraṇā" ti. Kinnu kho moggallāna, hoti ca na ca hoti tathāgato parammaraṇāti?
Avyākataṃ kho etaṃ vaccha, bhagavatā: "hoti ca na ca hoti tathāgato parammaraṇā" ti. Kiṃ
pana bho moggallāna, neva hoti na na hoti tathāgato parammaraṇāti? Etampi kho vaccha,
avyākataṃ bhagavatā "neva hoti na na hoti tathāgato parammaraṇā" ti. 
Ko nu kho bho moggallāna, hetu ko paccayo yena aññatitthiyānaṃ paribbājakānaṃ evaṃ
puṭṭhānaṃ evaṃ vyākaraṇaṃ hoti: "sassato lokoti vā, asassato lokoti vā antavā lokoti vā,
anantavā lokoti vā, taṃ jīvaṃ taṃ sarīranasti vā aññaṃ jīvaṃ aññaṃ sarīranti vā, hoti
tathāgato parammaraṇāti vā, na hoti tathāgato parammaraṇāti vā, hoti ca na ca hoti
tathāgato parammaraṇāti vā, neva hoti na na hoti tathāgato parammaraṇāti" vā?
[PTS Page 393] [\q 393/]      ko pana bho moggallāna, hetu ko paccayo yena samaṇassa
gotamassa evaṃ puṭṭhassa na evaṃ vyākaraṇaṃ hoti: "sassato lokotipi, asassato lokotipi,
antavā lokotipi, anantavā lokotipi, taṃ jīvaṃ taṃ sarīrantipi, aññaṃ jīvaṃ aññaṃ sarīrantipi,
hoti tathāgato parammaraṇātipi, na hoti tathāgato parammaraṇātipi, hoti ca na ca hoti
tathāgato parammaraṇātipi, neva hoti na na hoti tathāgato parammaraṇātipi" ti?

Aññatitthiyā kho vaccha, paribbājakā cakkhuṃ: "etaṃ mama, eso'hamasmi, eso me attā" ti.
Samanupassanti. 
Sotaṃ "etaṃ mama, eso'hamasmi, eso me attā" ti. Samanupassanti. 
Ghānaṃ "etaṃ mama, eso'hamasmi, eso me attā" ti. Samanupassanti. 
Jivhaṃ "etaṃ mama, eso'hamasmi, eso me attā" ti. Samanupassanti. 
Kāyaṃ "etaṃ mama, eso'hamasmi, eso me attā" ti. Samanupassanti. 
Manaṃ "etaṃ mama, eso'hamasmi, eso me attā" ti. Samanupassanti. 
Tasmā aññatitthiyānaṃ paribbājakānaṃ evaṃ puṭṭhānaṃ evaṃ vyākaraṇaṃ hoti: 
"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇāti" vā?

-------------------------
1. Etampi kho vaccha, avyākataṃ - sīmu. 

[BJT Page 694] [\x 694/]     

Tathāgato ca kho vaccha, arahaṃ sammāsambuddho cakkhuṃ: "netaṃ mama, neso'hamasmi,
na me so attā" ti samanupassati. 
Sotaṃ "netaṃ mama, neso'hamasmi, na me so attā" ti. Samanupassanti. 
Ghānaṃ "netaṃ mama, neso'hamasmi, na me so attā" ti. Samanupassanti. 
Jivhaṃ "netaṃ mama, neso'hamasmi, na me so attā" ti. Samanupassanti. 
Kāyaṃ "netaṃ mama, neso'hamasmi, na me so attā" ti. Samanupassanti. 
Manaṃ "netaṃ mama, neso'hamasmi, na me so attā" ti. Samanupassanti. 
Tasmā tathāgatassa evaṃ puṭṭhassa na evaṃ vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi"

Atha kho vacchagotto paribbājako uṭṭhāyāsanā yena bhagavā tenupasaṅkami,
upasaṅkamitvā bhagavatā saddhiṃ sammodi, sammodanīyaṃ kathaṃ sārāṇīyaṃ vītisāratvā
ekamantaṃ nisīdi. Ekamantaṃ nisinno kho vacchagotto paribbājako bhagavantaṃ etadavoca:
kinnu kho bho gotama, sassato lokoti? Avyākataṃ kho etaṃ vaccha, mayā: "sassato lokoti vā,
asassato lokoti vā antavā lokoti vā, anantavā lokoti vā, taṃ jīvaṃ taṃ sarīranti vā aññaṃ
jīvaṃ aññaṃ sarīranti vā, hoti tathāgato parammaraṇāti vā, na hoti tathāgato
parammaraṇāti vā, hoti ca na ca hoti tathāgato parammaraṇāti vā, neva hoti na na hoti
tathāgato parammaraṇāti" ti. 

Ko nu kho bho gotama hetu ko pacchayo yena aññatitthiyānaṃ paribbājakānaṃ evaṃ
puṭṭhānaṃ evaṃ vyākaraṇaṃ hoti;

"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇāti" vā?

[PTS Page 394] [\q 394/]      ko pana bho gotama, hetu ko paccayo yena bhoto gotamassa
evaṃ puṭṭhassa na evaṃ vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi"

Aññatitthiyā kho vaccha, paribbājakā cakkhuṃ: "etaṃ mama, eso'hamasmi, eso me attā" ti.
Samanupassanti. 
Sotaṃ "etaṃ mama, eso'hamasmi, eso me attā" ti. Samanupassanti. 
Ghānaṃ "etaṃ mama, eso'hamasmi, eso me attā" ti. Samanupassanti. 
Jivhaṃ "etaṃ mama, eso'hamasmi, eso me attā" ti. Samanupassanti. 
Kāyaṃ "etaṃ mama, eso'hamasmi, eso me attā" ti. Samanupassanti. 
Manaṃ "etaṃ mama, eso'hamasmi, eso me attā" ti. Samanupassanti. 
Tasmā aññatitthiyānaṃ paribbājakānaṃ evaṃ puṭṭhānaṃ evaṃ vyākaraṇaṃ hoti: 
"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇāti" vā?
Tathāgato ca kho vaccha, arahaṃ sammāsambuddho cakkhuṃ: "netaṃ mama, neso'hamasmi,
na me so attā" ti samanupassati. 
Sotaṃ "netaṃ mama, neso'hamasmi, na me so attā" ti. Samanupassanti. 
Ghānaṃ "netaṃ mama, neso'hamasmi, na me so attā" ti. Samanupassanti. 
Jivhaṃ "netaṃ mama, neso'hamasmi, na me so attā" ti. Samanupassanti. 
Kāyaṃ "netaṃ mama, neso'hamasmi, na me so attā" ti. Samanupassanti. 
Manaṃ "netaṃ mama, neso'hamasmi, na me so attā" ti. Samanupassanti. 
Tasmā tathāgatassa evaṃ puṭṭhassa na evaṃ vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi"
[BJT Page 696] [\x 696/]     

Acchariyaṃ bho gotama, abbhutaṃ bho gotama, yatra hi nāma satthussa ca sāvakassa ca
atthenattho vyañjanena vyañjanaṃ saṃsandissati samessati na vihāyissati yadidaṃ
aggapadasmiṃ. Idānāhaṃ bho gotama, samaṇaṃ moggallānaṃ [PTS Page 395] [\q 395/]     
upasaṅkamitvā etamatthaṃ āpucchiṃ, samaṇopi me moggallāno etehi padehi etehi
vyañjanehi etamatthaṃ vyākāsi seyyathāpi bhavaṃ gotamo. Acchariyaṃ bho gotama,
abbhutaṃ bho gotama, yatra hi nāma satthussa ca sāvakassa ca atthenattho vyañjanena
vyañjanaṃ saṃsandissati samessati na vihāyissati yadidaṃ aggapadasminti. 

10. 1. 8
Khandhasuttaṃ

2283. Atha kho vacchagotto paribbājako yena bhagavā tenupasaṅkami. Upasaṅkamitvā
bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ
nisīdi. Ekamantaṃ nisinno kho vacchagotto paribbājako bhagavantaṃ etadavoca: kinnu kho
bho gotama, sassato lokoti? Avyākataṃ kho etaṃ vaccha mayā: 
"Sassato loko" ti. Kiṃ pana bho gotama, neva hoti na na hoti tathāgato parammaraṇāti?
Etampi kho vaccha, avyākataṃ mayā: "neva hoti na na hoti tathāgato parammaraṇā" ti. 

Ko nu kho bho gotama hetu ko paccayo yena aññatitthiyānaṃ paribbājakānaṃ evaṃ
puṭṭhānaṃ evaṃ vyākaraṇaṃ hoti;
"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇātipi" vā. 

Ko pana bho gotama, hetu ko paccayo yena bhoto gotamassa evaṃ puṭṭhassa na evaṃ
vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti hoti tathāgato parammaraṇātipi" ti

Aññatitthiyā kho vaccha, paribbājakā rapaṃ:attano samanupassanti,rapavantaṃ vā
attānaṃ,attani vā rapaṃ,rapasmiṃ vā attānaṃ, 
Vedanaṃ; attano samanupassanti,vedanāvantaṃ vā attānaṃ,attani vā vedanaṃ,vedanasmiṃ vā
attānaṃ: 
Saññaṃ:attano samanupassanti,saññāvantaṃ vā attānaṃ,attani vā saññā,saññāsmiṃ vā
attānaṃ, 
Saṅkhāraṃ:attano samanupassanti,saṅkhāravantaṃ vā attānaṃ,attani vā saṇkhāraṃ,
saṅkhārasmiṃ vā attānaṃ, 
Viññāṇaṃ:attano samanupassanti,viññāṇavantaṃvā attānaṃ,attani vā viññāṇaṃ,viññāṇasmiṃ
vā attānaṃ. 

Tasmā aññatitthiyānaṃ [PTS Page 396] [\q 396/]      paribbājakānaṃ evaṃ puṭṭhānaṃ evaṃ
vyākaraṇaṃ hoti: 
Aññatitthiyā kho vaccha, paribbājakā cakkhuṃ: "etaṃ mama, eso'hamasmi, eso me attā" ti.
Samanupassanti. 




Tasmā aññatitthiyānaṃ paribbājakānaṃ evaṃ puṭṭhānaṃ evaṃ vyākaraṇaṃ hoti: 
"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇāti" vā?

[BJT Page 698] [\x 698/]      tathāgato ca kho vaccha, arahaṃ sammāsambuddho na rapaṃ
attano samanupassanti.Na rūpavantaṃ vā attānaṃ,na attani vā rūpaṃ,na rūpasmiṃ vā attānaṃ. 
Na vedanaṃ attano samanupassanti.Na vedanāvantaṃ vā attānaṃ,na attani vā vedanaṃ,na
vedanasmiṃ vā attānaṃ 




Tasmā tathāgatassa evaṃ puṭṭhassa na evaṃ vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi"

[BJT Page 698] [\x 698/]     

Tathāgato ca kho vaccha, arahaṃ sammāsambuddho na rūpaṃ attato samanupassati. Na
rūpavantaṃ vā attānaṃ, na attani vā rūpaṃ, na rūpasmiṃ vā attānaṃ. Na vedanaṃ attato
samanupassati. Na vedanāvantaṃ vā attānaṃ, na attani vā vedanaṃ, na vedanāsmiṃ vā
attānaṃ. Na saññaṃ attato samanupassati, na saññāvantaṃ vā attānaṃ, na attani vā
saññāṇaṃ, na saññāṇasmiṃ vā attānaṃ. Na saṅkhāre attato samanupassati. Na
saṅkhārevantaṃ vā attānaṃ, na attani vā saṅkhāre, na saṅkhārasmiṃ vā attānaṃ. Na viññāṇaṃ
attato samanupassati, na viññāṇavantaṃ vā attānaṃ, na attani vā viññāṇaṃ, ka viññāṇasmiṃ
vā attānaṃ. Tasmā tathāgatassa evaṃ phuṭṭhassa na evaṃ vyākaraṇaṃ hoti:

"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi" ti. 

Atha kho vacchagotto paribbājako uṭṭhāyāsanā yenāyasmā mahāmoggallāno tenupasaṅkami,
upasaṅkamitvā āyasmatā mahā moggallānena saddhiṃ sammodi, sammodanīyaṃ kathaṃ
sārāṇīyaṃ vītisāretvā ekamantaṃ nisīdi, ekamantaṃ nisinno kho vacchagotto paribbājako
āyasmantaṃ mahāmoggallānaṃ etadavoca: kinnu kho bho moggallāna, sassato lokoti. ?
Avyākataṃ kho etaṃ vaccha, bhagavatā. "Sassato loko" ti. Kiṃ pana bho moggallāna, neva
hoti na na hoti tathāgato parammaraṇāti? Etampi kho vaccha, avyākataṃ bhagavatā: "neva
hoti na na hoti tathāgato parammaraṇā" ti. 

Ko nu kho bho moggallāna hetu ko paccayo yena aññatitthiyānaṃ paribbājakānaṃ evaṃ
puṭṭhānaṃ evaṃ vyākaraṇaṃ hoti;

"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇātipi" ti?

[PTS Page 397] [\q 397/]      aññatitthiyā kho vaccha, paribbājakā rūpaṃ attato
samanupassati. Rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ
attato samanupassati. Vedanāvantaṃ vā attānaṃ, attani vā vedanaṃ, vedanāsmiṃ vā attānaṃ.
Saññaṃ attato samanupassati, saññāvantaṃ vā attānaṃ, attani vā saññāṇaṃ, saññāṇasmiṃ vā
attānaṃ. Saṅkhāre attato samanupassati. Saṅkhārevantaṃ vā attānaṃ, attani vā saṅkhāre,
saṅkhārasmiṃ vā attānaṃ. Viññāṇaṃ attato samanupassati, viññāṇavantaṃ vā attānaṃ, attani
vā viññāṇaṃ, viññāṇasmiṃ vā attānaṃ. Tasmā tathāgatassa evaṃ phuṭṭhassa na evaṃ
vyākaraṇaṃ hoti:
"Sassato lokoti vā, asassato lokoti vā antavā lokoti vā, anantavā lokoti vā, taṃ jīvaṃ taṃ
sarīranti vā aññaṃ jīvaṃ aññaṃ sarīranti vā, hoti tathāgato parammaraṇāti vā, na hoti
tathāgato parammaraṇāti vā, hoti ca na ca hoti tathāgato parammaraṇāti vā, neva hoti na
na hoti tathāgato parammaraṇātipi" ti?

[BJT Page 700] [\x 700/]     

Tathāgato ca kho vaccha, arahaṃ sammāsambuddho na rūpaṃ attato samanupassati. Na
rūpavantaṃ vā attānaṃ, na attani vā rūpaṃ, na rūpasmiṃ vā attānaṃ. Na vedanaṃ attato
samanupassati. Na vedanāvantaṃ vā attānaṃ, na attani vā vedanaṃ, na vedanāsmiṃ vā
attānaṃ. Na saññaṃ attato samanupassati, na saññāvantaṃ vā attānaṃ, na attani vā
saññāṇaṃ, na saññāṇasmiṃ vā attānaṃ. Na saṅkhāre attato samanupassati. Na
saṅkhārevantaṃ vā attānaṃ, na attani vā saṅkhāre, na saṅkhārasmiṃ vā attānaṃ. Na viññāṇaṃ
attato samanupassati, na viññāṇavantaṃ vā attānaṃ, na attani vā viññāṇaṃ, ka viññāṇasmiṃ
vā attānaṃ. Tasmā tathāgatassa evaṃ phuṭṭhassa na evaṃ vyākaraṇaṃ hoti:
"Sassato lokotipi, asassato lokotipi antavā lokotipi, anantavā lokotipi taṃ jīvaṃ taṃ
sarīrantipi aññaṃ jīvaṃ aññaṃ sarīrantipi, na hoti tathāgato parammaraṇātipi, na hoti
tathāgato parammaraṇātipi, hoti ca na ca hoti tathāgato parammaraṇātipi, neva hoti na na
hoti tathāgato parammaraṇātipi, neva hoti na na hoti tathāgato parammaraṇātipi" ti. 

Acchariyaṃ bho moggallāna, abbhutaṃ bho moggallāna, yatra hi nāma satthu ca sāvakassa
ca atthenattho vyañjanena vyāñjanaṃ saṃsandissati samessati na vihāyissati yadidaṃ
aggapadasmiṃ idānāhaṃ bho moggallāna, samaṇaṃ gotamaṃ upasaṅkamitvā etamatthaṃ
āpucchiṃ. Samaṇopi me gotamo etehi padehi etehi vyañjanehi etamatthaṃ vayākāsi
seyyathāpi bhavaṃ moggallāno. Acchariyaṃ bho moggallāna, abbhutaṃ bho moggallāna,
yatra hi nāma satthu ca sāvakassa ca atthenattho vyāñjanena vyañjanaṃ saṃsandissati
samessati na vibhāyissati yadidaṃ aggapadasminti. 

10. 1. 9
Kutuhalasālāsuttaṃ

2284. [PTS Page 398] [\q 398/]      atha kho vacchagotto paribbājako yena bhagavā
tenupasaṅkami. Upasaṅkamitvā bhagavatā saddhiṃ sammodi, sammodanīyaṃ kathaṃ
sārāṇīyaṃ vītisāretvā ekamantaṃ nisīdi. Ekamantaṃ nisinno kho vacchagotto paribbājako
bhagavantaṃ etadavoca: purimāni bho gotama divasāni purimatarāni sambahulānaṃ
nānātitthiyaṃ-1. Samaṇabrāhmaṇaṃ paribbājakānaṃ kutuhalasālāyaṃ sannisinnānaṃ
sannipatitānaṃ ayamantarā kathā udapādi. 

Ayaṃ kho pūraṇo-2. Kassapo saṅghī ceva gaṇī ca gaṇācariyo ca ñāto yayassi titthakaro
sādhusammato bahujanassa. Sopi sāvakaṃ abbhatītaṃ kālakataṃ uppattisu-3. Vyākaroti: asu
amutra uppanno-4. Asu amutra uppannoti. Yo-5. Pissa sāvako uttamapuriso paramapuriso
paramapattipatto, tampi sāvakaṃ abbhatītaṃ kālakataṃ uppattisu vyākaroti: asu amutra
uppanno, asu amutra uppannoti. 

1. Nānātitthiyānaṃ samaṇabrāhmaṇānaṃ paribbājikānaṃ - machasaṃ
Aññatitthiyānaṃ samaṇabrāhmaṇānaṃ paribbājakānaṃ - syā. 
2. Purāṇo - sī 1, 2. 
3. Uppattīsu - machasaṃ syā. 
4. Uppanno - machasaṃ syā. 
5. So - sī, 1, 2. 

[BJT Page 702] [\x 702/]     

Ayampi kho makkhaligosālo saṅghī ceva gaṇī ca gaṇācariyo ca ñāto yasassi titthakaro
sādhusammato bahujanassa. Sopi sāvakaṃ abbhatītaṃ kālakataṃ uppattisu vyākaroti: asu
amutra uppanno asu amutra uppannoti. Yo, pissa sāvako uttamapuriso paramapuriso
paramapattipatto, tampi sāvakaṃ abbhatītaṃ [PTS Page 399] [\q 399/]      kālakataṃ
uppattisu vyākaroti: asu amutra uppanno, asu amutra uppannoti. 

Ayampi kho nigaṇṭho nātaputto-1 saṅghī ceva gaṇī ca gaṇācariyo ca ñāto yasassi
titthakaro sādhusammato bahujanassa. Sopi sāvakaṃ abbhatītaṃ kālakataṃ uppattisu
vyākaroti: asu amutra uppanno asu amutra uppannoti. Yo;pissa sāvako uttamapuriso
paramapuriso paramapattipatto, tampi sāvakaṃ abbhatītaṃ kālakataṃ uppattisu vyākaroti:
asu amutra uppanno, asu amutra uppannoti. 

Ayampi kho sañjayo bellaṭṭhiputto-3. Saṅghī ceva gaṇī ca gaṇācariyo ca ñāto yasassi
titthakaro sādhusammato bahujanassa. Sopi sāvakaṃ abbhatītaṃ kālakataṃ uppattisu
vyākaroti: asu amutra uppanno asu amutra uppannoti. Yo"pissa sāvako uttamapuriso
paramapuriso paramapattipatto, tampi sāvakaṃ abbhatītaṃ kālakataṃ uppattisu vyākaroti:
asu amutra uppanno, asu amutra uppaninoti. 

Ayampi kho sañjayo pakudho kaccāyano-3. Saṅghī ceva gaṇī ca gaṇācariyo ca ñāto yasassi
titthakaro sādhusammato bahujanassa. Sopi sāvakaṃ abbhatītaṃ kālakataṃ uppattisu
vyākaroti: asu amutra uppanno asu amutra uppannoti. Yo,pissa sāvako uttamapuriso
paramapuriso paramapattipatto, tampi sāvakaṃ abbhatītaṃ kālakataṃ uppattisu vyākaroti:
asu amutra uppanno, asu amutra uppannoti. 

Ayampi kho ajito kesakambalo saṅghī ceva gaṇī ca gaṇācariyo ca ñāto yasassi titthakaro
sādhusammato bahujanassa. Sopi sāvakaṃ abbhatītaṃ kālakataṃ uppattisu vyākaroti: asu
amutra uppanno, asu amutra uppannoti. Yo"pissa sāvako uttamapuriso paramapuriso
paramapattipatto, tampi sāvakaṃ abbhatītaṃ kālakataṃ uppattisu vyākaroti: asu amutra
uppanno, asu amutra uppannoti. 

Ayampi kho samaṇo gotamo saṅghī ceva gaṇī ca gaṇācariyo ca ñāto yasassi titthakaro
sādhusammato bahujanassa. So'pi sāvakaṃ abbhatītaṃ kālakataṃ uppattisu vyākaroti: asu
amutra uppanno, asu amutra uppannoti. Yo pissa sāvako uttamapuriso paramapuriso
paramapattipatto, tampi sāvakaṃ abbhatītaṃ kālakataṃ uppattisu vyākaroti: asu amutra
uppanno, asu amutra uppannoti. Api ca kho naṃ evaṃ vyākaroti: "acchecchi taṇhaṃ
vivattayi-4. Saññojanaṃ sammā mānābhisamayā antamakāsi dukkhassā" ti. Tassa mayhaṃ
bho gotama ahudeva kaṅkhā ahu vicikicchā kathannāma-5. Samaṇassa gotamassa dhammo
abhiññeyyo. 

Alaṃ hi te vaccha, kaṅkhituṃ alaṃ vicikicchitu, kaṅkhanīye ca pana te ṭhāne vicikicchā
uppannā. Sa upādānassa kho' haṃ vaccha uppattiṃ paññāpemi, no anupādānassa; seyyathāpi
vaccha, aghi saupādāno jalati, no anupādāno: evameva kho'haṃ vaccha saupādānassa
uppattiṃ paññāpemi, no anupādānassāti. Yasmiṃ pana bho gotama samaye acchi vātena
khitto durampi gacchati, imassa-6 pana bhavaṃ gotamo kiṃ upādānasmiṃ paññāpetīti.
Yasmiṃ vaccha samaye acci vātena khittā durampi gacchati, tamahaṃ vātupādānaṃ vadāmi.
-7. Vātohissa vaccha tasmiṃ samaye upādānaṃ hotīti. 
[PTS Page 400] [\q 400/]      yasmiñca pana bho gotama, samaye imañca kāyaṃ nikkhipati,
satto ca aññataraṃ kāyaṃ anuppanno-8. Hoti, imassa pana bhavaṃ gotamo kiṃ upādānasmiṃ
paññāpeti? Yasmiṃ kho vaccha samaye imañca kāyaṃ nikkhipati, satto ca aññataraṃ kāyaṃ
anuppanno hoti, tamahaṃ taṇhūpādānaṃ vadāmi. Taṇhāhissa vaccha tasmiṃ samaye
upādānaṃ hotīti. 

1. Nāṭaputto - machasaṃ, syā
2. Belaṭṭha - machasaṃ syā. 
3. Pakudho - [P. T. S.] 
4. Vāvattayi - aññatra
5. Kathañhi - syā. [P. T. S.] 
6. Imissa - syā. 
7. Paññāpemi - syā. Machasaṃ
8. Anuppanno - sī 1, 2. 
9. Taṇhā samaṅgissa - sī 1, 2. 
[BJT Page 704] [\x 704/]     

10. 1. 10
Atthattasuttaṃ

2285. Atha kho vacchagotto paribbājako yena bhagavā tenupasaṅkami. Upasaṅkamitvā
bhagavatā saddhiṃ sammodi. Sammodanīyaṃ kathaṃ sārāṇīyaṃ vītisāretvā ekamantaṃ
nisīdi. Ekamantaṃ nisinno kho vacchagotto paribbājako bhagavantaṃ etadavoca: kinnu kho
bho gotama, atthattāti. Evaṃ vutte bhagavā tuṇhi ahosi. Kiṃ pana bho gotama, natthattāti.
Dutiyampi kho bhagavā tuṇhi ahosi. Atha kho vacchagotto paribbājako uṭṭhāyāsanā
pakkāmi. Atha kho āyasmā ānando acirapakkante vacchagotte paribbājake bhagavantaṃ
etadavoca: kinnu kho bhante bhagavā vacchagottassa paribbājakassa pañhaṃ puṭṭho na
vyākāsīti. 

Ahañca ānanda vacchagottassa paribbājakassa atthattāti puṭṭho samāno atthattāti
vyākareyyaṃ, ye te ānanda samaṇabrāhmaṇā sassatavādā, tesametaṃ laddhi abhavissa.
Ahañca ānanda vacchagottassa paribbājakassa natthattāti puṭṭho samāno natthattāti
vyākareyyaṃ. Ye te ānanda [PTS Page 401] [\q 401/]      samaṇabrāhmaṇā ucchedavādā,
tesametaṃ laddhi abhavissa. Ahañca ānanda, vacchagottassa paribbājakassa atthattāti puṭṭho
samāno atthattāti vyākareyyaṃ, apinu me taṃ ānanda, anulomaṃ abhavissa ñāṇassa
uppādāya. Sabbe dhammā-1. Anattāti no hetaṃ bhante. Ahañca ānanda-2. Vacchagottassa
paribbājakassa natthattāti puṭṭho samāno natthattāti vyākareyyaṃ, sammūḷhassa ānanda,
vacchagottassa paribbājakassa bhiyyo sammohāya abhavissa: ahu vā me nūna pubbe attā, so
etarahi natthīti. 

10. 1. 11
Sabhiyasuttaṃ

2286. Ekaṃ samayaṃ āyasmā sabhiyo kaccāno ñātike viharati giñjakāvasathe atha kho
vacchagotto paribbājako yenāyasmā sabhiyo kaccāno tenupasaṅkami. Upasaṅkamitvā
āyasmatā sabhiyena kaccānena saddhiṃ sammodi. Sammodanīyaṃ kathaṃ sārāṇīyaṃ
vītisāretvā ekamantaṃ nisīdi. Ekamantaṃ nisinno kho vacchagotto paribbājako āyasmantaṃ
sabhiyaṃ kaccānaṃ etadavoca:

1. Upādāya sabbo dhammo - sī 1, 2. 
2. Ahañcānanda - sīmu, 1, 2. 

[BJT Page 706] [\x 706/]     

Kinnu kho bho kaccāna hoti tathāgato parammaraṇāti. Avyākataṃ kho etaṃ vaccha,
bhagavatā "hoti tathāgato parammaraṇā" ti. Kiṃ pana bho kaccāna na hoti tathāgato
parammaraṇāti. Etampi ko vaccha avyākataṃ bhagavatā "na hoti tathāgato parammaraṇā"
ti. Kinnu kho bho kaccāna hoti ca na ca hoti tathāgato parammaraṇāti. Avyākataṃ kho etaṃ
vaccha bhagavatā "hoti ca na ca hoti tathāgato parammaraṇā" ti. [PTS Page 402] [\q 402/] 
    kiṃ pana bho kaccāna neva hoti na na hoti tathāgato parammaraṇāti etampi kho vaccha
avyākataṃ bhagavatā "neva hoti na na hoti tathāgato parammaraṇā" ti. 

Kinnu kho bho kaccāna, hoti tathāgato parammaraṇāti iti puṭṭho samāno avyākataṃ kho
etaṃ vaccha bhagavatā "hoti tathāgato parammaraṇā" ti vadesi. Kiṃ pana bho kaccāna na
hoti tathāgato parammaraṇāti iti puṭṭho samāno etampi kho vaccha avyākataṃ bhagavatā
"na hoti tathāgato parammaraṇā" ti vadesi. Kinnu kho bho kaccāna, hoti ca na ca hoti
tathāgato parammaraṇāti iti puṭṭho samāno avyākataṃ kho etaṃ vaccha bhagavatā "hoti ca
na ca hoti tathāgato parammaraṇā" ti vadesi. Kiṃ pana bho kaccāna, neva hoti na na hoti
tathāgato parammaraṇāti iti puṭṭho samāno etampi kho vaccha avyākataṃ bhagavatā: "neva
hoti na na hoti tathāgato parammaraṇā" ti vadesi. Ko nu kho bho kaccāna hetu ko paccayo
yena taṃ avyākataṃ samaṇena gotamenāti. 

Yo ca āvuso, -1. Hetu yo ca paccayo paññāpanāya: rūpīti vā arūpīti vā saññīti vā asaññīti
vā nevasaññīnāsaññīti vā, so ca hetu so ca paccayo sabbena sabbaṃ sabbathā sabbaṃ
aparisesaṃ nirujejhayya, kena naṃ paññāpayamāno paññāpeyya, "rūpīti vā arūpīti vā saññīti
vā asaññīti vā nevasaññīti nā saññīti vā" ti. 

1. Vaccha - machasaṃ

[BJT Page 708] [\x 708/]     

Kīvaciraṃ pabbajito' si bho kaccānāti na ciraṃ āvuso, tīṇi vassānīti. Yassapassa āvuso,
etamettakena, ettakameva tampassa bahu ko pana vādo eva-1. Abhikkanteti. 

Abyākatavaggo paṭhamo. 

Tatruddānaṃ:

Khemā anurādhopagataṃ samudaya pema ārāmaṃ, 
Āyatana khandhaṃ kutuhalasālā atthatto sabhiyena cāti. 

[PTS Page 403] [\q 403/]      abyākatasaṃyuttaṃ samattaṃ. 

Saḷāyatanavagge saṃyutta uddānaṃ:

Salāyatana vedanā mātugāmo jambukhādako
Sāmaṇḍo moggallāno citto gāmaṇī saṅkhataṃ abyākatanti
Dasabalaselappabhavā nibbānamahāsamuddapariyantā
Aṭṭhaṅga maggasalilā jinavacananadī ciraṃ vahatuti. 

Salāyatanavaggo niṭṭhito. 

1. Evaṃ - syā. Machasaṃ. 





